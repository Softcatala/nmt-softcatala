Copa Africana de Nacions: David sap kungfu i t'ha googlejat!
La Copa Africana de Nacions de 2010 (Afcon 2010) es va celebrar a Angola del 10 al 31 de gener de 2010.
SuperSport, el proveïdor de televisió esportiva del continent africà ha format un equip de bloguers comentaristes per a debatre sobre l'Afcon 2010.
Aquestes són algunes de les publicacions dels blogs sobre l'Afcon 2010 de SuperSport:
"David sap kung fu i t'ha googlejat!" és el començament d'una de les publicacions escrites per Thomas Mlambo sobre les sorpreses de l'Afcon 2010:
David sap kung fu i t'ha googlejat!
Bé, bé, bé, parlem sobre les sorpreses de l'Afcon.
D'uns anys ençà, en el futbol d'arreu del món, els tradicionals superpoders, també denominats "Goliat", han dominat, i quasi podríem dir que abusat, dels peixets, o com a partir d'ara em referiré a ells, els "David" del joc, a excepció de l'estrany partit amistós.
Però en consonància amb el món actual, David s'ha apuntat a un gimnàs, ha consultat un entrenador personal, practica ioga cada matí i munta en la seua bicicleta de muntanya els caps de setmana, i tot açò alhora que rep classes d'arts marcials tots els dijous per a mantenir-se en forma.
Ara David està concentrat, preparat i en forma i ja no és un noi espantat amb una pedra en la mà.
Quin és el resultat final?
Que una nació com Malawi haja guanyat per primera vegada la final de la Copa de Nacions Africana, en derrotar Algèria, un dels qualificats per a la Copa Mundial de la FIFA de 2010 per 3-0 el segon dia de competició.
Aleshores jo mirava el partit que enfrontava Burkina Faso amb Costa d'Ivori a Cabinda i quedava ben clar que el seu entrenador, Paulo Duarte (conegut com el Mourinho d'Àfrica perquè va ser l'assistent personal del "special one"), havia utilitzat Internet per estudiar les superestrelles a les que haurien d'enfrontar-se i va crear una pàgina web anomenada "KeepDrogbaQuiet.com".
"Ha caigut en picat el nivell de joc de l'Afcon?" es preguntava Mark Ouma, un analista futbolístic de Soccer Africa a SS3:
Quan Hassan Shetata diu que el nivell competitiu a la Copa Africana de Nacions de 2010 ha baixat vol dir que hi ha un major interès per mirar amb més deteniment els procediments a Angola.
Des que es va encarregar dels Faraons egipcis, l'entrenador Shehata ha sigut un home de molt poques paraules, així que alguna cosa especial deu haver provocat el seu comentari, del qual se'n poden extraure tres interpretacions:
Primer, quant al valor aparent, hi ha una mica de mèrit en les seues paraules.
Els equips africans actualment a Angola i que aniran a la Copa del Món el juny —Algèria, Camerun, Ghana, Nigèria i Costa d'Ivori— perderen els seus primers partits aquí.
Podria argumentar-se que tots van mostrar una total falta de compromís, el mateix que els va portar a prevaler a la rigorosa ronda de qualificació del Mundial.
Posteriorment tots aquests equips guanyaren el seu segon partit.
Ara tots estan als quarts de final i tots els equips que aniran a la Copa del Món poden aprendre algunes lliçons de cara al futur, ja que el nivell competitiu allà serà molt més exigent.
Thomas Mlambo creu que "els porters poden donar-te mal de panxa":
No volia escriure un nou blog per a uns pocs dies només, però és la única cosa que puc fer per tractar d'alleujar el mal humor que em va causar veure com Zàmbia perdia contra Camerun.
Acabava de fer una bona menjada durant el descans entre partits i m'havia aclofat a la cadira més còmoda que tinc en la meua postura preferida per poder concentrar-me en el partit i presenciar com l'elegant Chipolopolo apallissava els pobres, i fins ara relativament desdentats, lleons.
Però l'àpat se'm va indigestar...
Els porters poden provocar-te mal d'estómac i el regal de Nadal (amb un mes de retard) de Kennedy Mweene als camerunesos em va arruinar la nit.
A veure, no soc zambià, però la visió d'aquell "poder de iaia" esperançada en el xut de Geremi que va creuar la línia de meta i va suposar l'empat dels lleons em va donar ardor.
Em va fer despenjar el telèfon per cridar a tots dos, Ponga (Liwewe) i Mamadou (Gaye), i desfogar-me amb ells de tanta frustració.
Caram, no és fàcil veure futbol sol a casa, ja que no hi ha ningú amb qui puguis maleir quan coses així d'indignants succeeixen.
Mamadou Gaye, un dels comentaristes esportius més popular i controvertit d'Àfrica no podia creure's que les Súper Àguiles hagueren arribat tan lluny al torneig:
És adéu Súper Àguiles i bon dia a tothom. M'agradaria començar disculpant-me amb el meu benvolgut amic el Gran Cap Keshi i amb tots vosaltres.
Keshi és un bon amic meu i no vaig poder controlar-me en veure'l perdre, però no tenia cap intenció de deixar en mal lloc les seues virtuts o caràcter.
Durant la seua etapa com a entrenador de l'equip nacional de Mali, el vaig visitar almenys set vegades per donar-li el meu suport, així que m'agradaria disculpar-me una vegada més amb tots aquells que he ferit, i promet que no ho repetiré mai mes.
Em sent honrat i a la vegada humiliat pels missatges que continueu enviant-me i estime de veres la vostra comprensió i passió pel nostre deport, el futbol.
Finalment, la fase de grups de la 27a edició de la Copa Africana de Nacions ha acabat i amb ella vénen les llàgrimes i la tristor.
Les meues prediccions llancen resultats barrejats.
De moment, les Súper Àguiles poden dir adéu a Angola 2010 després d'haver derrotat els equips amb pitjor rendiment de la Copa de Nacions: Benín i Moçambic, que mai han guanyat ni tan sols un partit en la història de la Copa de Nacions d'Àfrica.
Us demanareu, per què insisteixo tant en el retirament d'alguns jugadors?
Perquè com tots bé sabem, al nostre continent, la majoria de jugadors han mentit sobre la seua edat.
Quan Angola, la nació amfitriona, fou eliminada per Ghana, hi hagué un silenci tan sepulcral a Lubango que fins i tot els gossos deixaren de lladrar aquella nit, com va informar Thomas Kwenaite des d'aquesta mateixa ciutat:
Lubango se'n va anar a dormir prompte diumenge a la nit.
Els amfitrions de la 27a edició de la Copa Africana de Nacions celebrada a Angola havien estat eliminats per Ghana, que els va vèncer per 0-1 als quarts de final.
No se sentien motocicletes cremant roda o derrapant ni el soroll de les botzines dels cotxes.
Ni tan sols se sentia lladrar als gossos.
Thomas també va escriure sobre l'experiència de viatjar per Angola:
Arribàrem a Libango de la pitjor manera possible.
He de confessar una altra vegada, que no guarde cap opinió dolenta cap Angola, però crec de veres que realitzar un viatge de 35 minuts en 10 hores i 5 minuts és inacceptable, i ningú es va preocupar d'avisar-nos que el nostre avió havia sigut retardat.
De fet, des de la nostra arribada a Angola fa tres setmanes, cada vegada que fèiem un viatge a les províncies de Cabinda, Benguela i Lubango arribàrem a l'aeroport prompte, més o menys a les 7 del matí, pero no aplegàvem al nostre destí fins a les 6 de la vesprada, i desgraciadament, per molt que els amics angolesos intentaren fer-me creure que sóc un ploramiques, això és inacceptable i l'aerolínia deu assumir els seus errors.
No intento ser graciós, però retardar un vol local 7 hores sense que ningú intentés avisar-nos que alguna cosa anava malament és sorprenent.
Vaig assumir el primer dia, després que un vol de 40 minuts ens costés 8 hores de fer, que potser el gran volum de gent que ha viatjat al país ha estat una nova experiència que els ha impedit traslladar tots els passatgers puntualment.
Nigèria es va assegurar una plaça en les semifinals en guanyar els nois de Chipolopolo de Zàmbia.
Però creu encara Charles Anazodo que el déu del futbol és nigerià?
Suècia: el parlament reconeix el genocidi assiri
Amb 131 vots a favor i 130 en contra, el parlament suec ha reconegut com a genocidi les matances que van tenir lloc durant l'Imperi otomà, de 1913 a 1920, contra els armenis, assiris i grecs pòntics (un episodi també anomenat "Seyfo" per la diàspora assíria).
Fins a 1.500.000 d'armenis, 250.000 grecs pòntics i 250.000 assiris van ser assassinats entre 1913 i 1920, i uns quants milions més van haver de fugir del que ara és Turquia per sobreviure.
Algunes fonts diuen que el nombre real d'assiris i grecs pòntics assassinats arriba fins a 750.000 i 500.000, respectivament.
Philip Ohlund, al bloc New Testament News, comenta la qüestió:
El primer ministre turc, Recep Tayyip Erdoğan, va advertir ahir en una entrevista al servei turc de la BBC que podria decidir deportar els 100.000 armenis que, segons ell, resideixen il·legalment a Turquia.
Erdoğan va llançar l'amenaça després de ser preguntat sobre les últimes votacions als Estats Units i a Suècia respecte al reconeixement del genocidi d’armenis, assiris i grecs durant l’època final de l’Imperi otomà.
El primer ministre turc va culpar la diàspora armènia als països occidentals del fet que s’estiguin produint votacions sobre el reconeixement d’aquest genocidi.
I ara, el Fòrum Turc anuncia que Bulgària pot ser el següent país a reconèixer la matança com a genocidi:
Demografia dels autors de Global Voices el 2010
Qui són els autors de Global Voices, quin és el seu origen i què pensen sobre el futur de Global Voices, el periodisme i els mitjans ciutadans?
En una sèrie d'articles, compartim els resultats de l'Enquesta d'Autors de Global Voices del 2010.
Cent setze autors han contestat l'enquesta anònima durant l'abril.
El 87% dels participants es van identificar com a autors (com a mínim un article aquests últims tres mesos), i el 13% restant va indicar que actualment estava inactiu.
Aquest article dóna un cop d'ull a la composició demogràfica bàsica de Global Voices.
No hauria de sorprendre'ns que siguem un grup de persones molt divers i global.
Però exactament com de divers?
Continua llegint.
Edat
La majoria de la comunitat de Global Voices té entre 25 anys i 44 (75%).
Més del 50% té entre 25 anys i 34, i més del 25% entre 34 i 35.
Els més joves, entre 19 i 24, arriben gairebé al 15%, mentre que gairebé el 10% té 45 anys o més.
Gènere
A Global Voices hi ha molta igualtat respecte al percentatge d'homes i dones, que és pràcticament de 50/50.
Ocupació
Els autors dediquen força temps a escriure per a Global Voices.
La majoria escriu per a Global Voices simultàniament a feines a temps complet (40%).
Cap a un 30% són freelance o autònoms, i un 15% s'identifica com a estudiants.
Un grup més petit són els treballadors a temps parcial (10%) o persones jubilades o desocupades (5%).
Estat civil
Més de la meitat dels autors de Global Voices són solters (més del 50%).
Prop de la meitat (45%) són casats o tenen parella.
I una minoria (5%) estan divorciats.
Educació
La comunitat de Global Voices té una bona educació.
Més del 85% dels enquestats van indicar que havien completat estudis universitaris, i més del 40% té un postgrau o un doctorat.
Alguns indiquen que l'educació més alta que han rebut són alguns anys a la universitat (15%).
Origen
Els enquestats havien nascut en seixanta-cinc països, i estaven dispersats per unes quantes regions.
La comunitat de Global Voices és diversa i cosmopolita.
Gairebé el 20% dels membres tenen com a mínim un progenitor que ha nascut en un país diferent del seu, i el 13% va dir que tenia la nacionalitat de més d'un país.
Gairebé el 30% dels enquestats viuen actualment en un país diferent d'on van néixer.
Localització
Els autors enquestats es troben actualment en cinquanta-vuit països, escampats per molts continents.
Més o menys la meitat dels enquestats van indicar que només havien viscut en un país, i l'altra meitat havia viscut en uns quants països.
De mitjana, els enquestats han viscut com a mínim en dos països, amb alguns membres que han viscut en sis països, set o fins i tot vuit.
Llengua
Els autors de la comunitat de Global Voices parlen de mitjana tres llengües.
La majoria (70%) no es van criar en anglès.
La majoria parla un altre idioma que no és l'anglès sovint o molt sovint (83%), alguns parlen un altre idioma de vegades (7%), i encara uns altres gairebé mai o mai no el parlen (10%).
Ordinador
I, finalment, el que tot geek autèntic vol saber: els autors de Global Voices prefereixen lleugerament els PC (41%) respecte dels Macintosh (35%), amb alguns que opten per Linux/Unix (10%) o un altre sistema operatiu (3%).
Alguns no tenen cap preferència en aquesta qüestió (11%).
El Dia d'Ada Lovelace: celebració de les dones per la tecnologia i la transparència al món
Inspirats per l'entrada de l'Ellen Miller al bloc de la Fundació Sunlight, que destaca la feina de dones que fan servir la tecnologia per promoure la transparència als Estats Units, hem decidit engrossir la llista parlant d'unes quantesdones de tot el món involucrades en l'ús de la tecnologia per fer els governs més transparents i responsables.
Els perfils següents, els ha escriut i documentat Renata Avila, la cap de Creative Commons Guatemala, directora de Primer Palabra i la nostra investigadora de l'Amèrica Llatina de parla hispana a la Xarxa de la Tecnologia per la Transparència.
A Mèxic, Irma Eréndida Sandoval encapçala un laboratori que documenta la corrupció i investiga les millors polítiques de transparència. El Laboratori de Documentació i Anàlisi de la Corrupció i la Transparència a la Universitat Nacional Autònoma de Mèxic (UNAM) és una de les institucions més prestigioses a l'Amèrica Llatina.
A Islàndia, la parlamentària Birgitta Jónsdóttir promou la Iniciativa Islandesa pels Mitjans Moderns, una proposta per crear un refugi mundial segur per al periodisme d'investigació a Islàndia, que pretén millorar la llibertat d'expressió i la transparència a tot el món protegint els organismes de control i els delators de la censura i la difamació.
És important no sols aprovar bones lleis per promoure la transparència i l'obertura, sinó també que protegeixin un país lliure de tornar-se menys transparent.
Una activista alemanya, Franziska Heine, va engegar la petició electrònica més reeixida de la història d'Alemanya, amb l'objectiu de prevenir una llei que havia de donar a la policia el dret de crear i mantenir llistes de censura amb webs que serien blocades pels proveïdors d'internet.
La van signar més de 134.000 persones.
Franziska forma part del moviment anticensura i està involucrada en activitats i organitzacions que lluiten contra la vigilància, l'extracció de dades i més amenaces als drets civils.
Però amb bones lleis i ciutadans proactius no n'hi ha prou. També és important que hi hagi lleis que permetin a les dones de tot el món entrar en acció i promoure la transparència.
Margarita Padilla, una enginyera en tecnologies de la informació i exdirectora de la revista Mundo Linux, marca la diferència.
Padilla crea i manté sistemes amb un enfocament social i també promou l'obertura amb la pàgina Sin Dominio.
Mercedes de Freitas, de Veneçuela, és la directora executiva de Transparencia Venezuela, la secció local de Transparency International i extreballadora d'Ashoka Changemaker per la seva tasca en la promoció de la participació cívica per fer augmentar la responsabilitat del govern.
Són, segurament, sols uns quants exemples de dones de tot el món que fan servir ara mateix la tecnologia per lluitar contra la corrupció, millorar l'actuació de les institucions i crear més bones polítiques per involucrar els ciutadans i demanar responsabilitats als funcionaris públics.
Tal com apunta un article recent d'Alexandra Starr, tant el camp de la tecnologia com el del govern han exclòs durant molt de temps les dones de la participació, malgrat el seu impressionant historial d'intents per acostar-se tant a la política com a la tecnologia amb més realisme i tacte que els seus companys homes.
Les companyies de software i els parlaments del món encara són dominats majoritàriament per homes, però això canvia ràpidament gràcies a una nova generació de dones tecnòlogues, activistes i polítiques.
Seria injust si no es destaqués la feina de les nostres investigadores i ressenyadores de recerques, que s'ha de dir que han demostrat ser les membres més treballadores del nostre equip a la Xarxa de la Tecnologia per la Transparència.
Renata Avila, que ha escrit els perfils de totes les dones esmentades en aquest article, és advocada, activista pels drets humans, la líder regional de Creative Commons Guatemala i la directora de Primer Palabra.
Ha treballat amb la Rigoberta Menchu Tum Foundation, la Universitat de Harvard, Public Voice i Dones en Seguretat Internacional.
El seu Twitter és: @avilarenata
Sopheap Chark és una estudiant graduada en estudis de la pau a la Universitat del Japó.
Alhora, dirigeix la Xarxa de Joves Cambodjans pel Canvi, que mobilitza joves activistes de tot el país.
Anteriorment havia estat delegada de defensa al Centre Cabodjà pels Drets Humans (CCHR), on ajudava a dirigir la Black Box Campaign per lluitar contra la corrupció policíaca a Cambodja.
El seu Twitter és: @jusminesophia
Rebekah Heacock actualment és candidata de màster a l'Escola Universitària d'Afers Internacionals i Públics de Columbia (SIPA), on estudia la relació entre les TIC i el desenvolupament i edita el bloc de la SIPA, The Morningside Post.
Anteriorment vivia i treballava a Uganda, on va codesenvolupar i dirigir una sèrie de conferències sobre el desenvolupament de la postguerra per a estudiants universitaris d'Amèrica i l'Àfrica.
El seu Twitter és: @rebekahredux
Manuella Maia Ribeiro s'ha graduat recentment en Gestió de Polítiques Públiques a la Universitat de São Paulo, al Brasil.
Des del 2007 ha investigat la manera com els governs poden promoure la transparència, la responsabilitat i la participació a través de l'ús de les tecnologies de la informació i la comunicació.
El seu Twitter és: @manuellamr
Namita Singh és una investigadora i assessora centrada en els mitjans participatius.
Ha estudiat els mitjans de massa i la comunicació de massa a la Universitat de Delhi, a l'Índia, i té un màster d'Arts en Treball Social de l'Institut Tata de Ciències Socials de Mumbai.
La Namita començarà aviat el seu doctorat al Regne Unit sobre els processos i l'impacte dels vídeos participatius.
El seu Twitter és: @namitasingh
Carrie Yang és una estudiant de postgrau que estudia nous mitjans a la Universitat Xinesa de Hong Kong.
La seva recerca se centra en el periodisme ciutadà i el desenvolupament de productes dels nous mitjans.
Va estudiar anglès a la Universitat Guangdong d'Estudis Estrangers a Guangzhou, a la Xina.
El seu Twitter és: @Carrie_Young
Sylwia Presley és una blocaire, fotògrafa i activista apassionada pel màrqueting del sector no lucratiu als mitjans socials, i els mitjans socials per al canvi social.
Ha organitzat nombrosos esdeveniments, incloent-hi el Barcamp Transparency UK l'estiu passat a Oxford (Anglaterra), que espera que es repetirà en alguns altres països europeus aquest any.
El seu Twitter és: @presleysylwia
Aparna Ray és una assessora en investigació qualitativa independent de professió, amb un gran interès per les persones, les cultures, les comunitats i els mitjans i el programari social.
Escriu tant en anglès com en blanga, la seva llengua materna, i cobreix els blocs en bangla a Global Voices.
El seu Twitter és: @aparnaray
Laura Vidal és una veneçolana que estudia Ciències de l'Educació a París, França.
Escriu un bloc a Sacando la Lengua sobre llengües, literatura i interaccions a la societat, i creu fermament que cada cultura és única i important, i considera que l'estudi de les cultures és com un mirall de la nostra pròpia cultura.
Coneixeu més dones que treballin en els camps de la tecnologia i la transparència?
Si us plau, deixeu les seves webs, blocs i comptes de Twitter a la secció de comentaris.
Rússia és una enemiga d'internet?
El grau de llibertat a la internet russa és tema de debat.
Alguns situen Rússia a la llista d’"enemics d’internet" amb la Xina i l’Iran.
Alguns altres s’oposen totalment a aquesta mena de generalitzacions i afirmen que la xarxarussa és l’esfera pública més lliberal i la menys restringida del país.
El recent informe Internet enemies , elaborat per l’organització no governamental Reporters Sense Fronteres, intentava posar una mica d’ordre respecte al lloc de Rússia en l’escala de llibertat a internet.
L’organització situava el país a la llista de "països sota vigilància”.
Aquest emplaçament, i especialment la justificació donada pels autors de l’informe, va aixecar debat i desacord a Rússia.
L’informe original diu :
Després de la presa de poder, per part del Kremlin, dels mitjans audiovisuals al començament de l’era Putin, internet va esdevenir el lloc més lliure per a la discussió i l’intercanvi d’informació a Rússia.
Tot i així, la seva independència és amenaçada per les detencions i persecucions de blocaires, i el blocatge de webs independents etiquetades d'“extremistes”.
El web ha esdevingut, a més, una esfera d’activitat de primer ordre per a la propaganda governamental, i pot esdevenir un mecanisme de control polític.
S'hi esmenta una llarga llista d’activitats afiliades al govern que haurien de ser considerades una limitació de la llibertat d’internet.
Entre aquestes activitats hi ha el sistema de vigilància de webs “SORM-2”, que permet a les agències de seguretat monitoritzar continguts en línia.
L’informe també apunta el fet que algunes de les plataformes de mitjans socials més importants van ser comprades per oligarques amb lligams estrets amb el govern.
Reporters Sense Fronteres esmenta, a més a més, el blocatge de webs de l’oposició per part del proveïdor d’internet WIMAX Yota, ciberatacs contra pàginesliberals i persecucions a blocaires.
Però hi ha algunes afirmacions més optimistes.
L’informe suggereix que “internet s’ha convertit en un espai on la gent pot denunciar la corrupció dels oficials russos”.
Tanmateix, conclou que “l’impacte d’aquestes mobilitzacions en línia, dels blocs i dels nous mitjans a Rússia encara és relativament limitat”, i adverteix que la censura a la RuNet (la internet russa) pot augmentar.
Just després de fer-se públic l’informe, Ràdio Europa Lliure/Ràdio Llibertat (RFE/RL), una emissora fundada pel Congrés dels Estats Units, va demanar a alguns experts en internet russos que el comentessin.
El famós blocaire i periodista Oleg Kozyrev va dir a RFE/RL:
Filipines: registre dels discos durs dels cibercafès
El Consell dels Mitjans Òptics (OMB) de les Filipines ha proposat recentment exigir als operadors de cibercafès que registrin els discos durs dels seus ordinadors.
D'acord amb l'OMB, la presència de components magnètics als discos durs els posa sota el control de l'OMB, basant-se en la Llei de Mitjans Òptics del 2003.
Una associació de propietaris de cibercafès de les Filipines ha mostrat l'oposició al registre de discos durs dient que "farà retrocedir la indústria de les TIC en conjunt a l'edat de pedra".
JC John Sese Cuneta, comentant al bloc d'Azrael Maryland que la proposta és estúpida, va posar de manifest la necessitat de polítics tecnoalfabetitzats a les eleccions nacionals:
Japó: la controvèrsia de la pesca de balenes
Pocs dies després que The Cove guanyés l'Oscar al millor documental i que atragués l'atenció del públic i dels mitjans de tot el món sobre el tema de la pesca de cetacis, el líder del grup antibaleners Sea Sheperd, Peter Bethune, va ser arrestat a Tòquio. I va fer revifar la controvèrsia entre el Japó i Austràlia-Nova Zelanda.
L'activista del grup de protesta és acusat de violació de la propietat privada, per haver abordat un balener japonès al mar del Sud al febrer mentre intentava fer un arrestament civil del capità per haver enfonsat el vaixell de Sea Sheperd un mes abans (tal com havia informat anteriorment a Global Voices Kevin Rennie).
Tot i que el programa de pesca de balenes del Japó és autoritzat només per a finalitats científiques i la majoria de japonesos no consideren la carn de balena el seu plat preferit, la col·lisió amb la nau antibalenera de Nova Zelanda ha aixecat un cert sentiment de nacionalisme, tot i que dèbil, al país.
Però els sentiments "jingoístics" són també evidents en l'anunci de Peter Bethune a la web oficial de Sea Shephers.
El balener japonès Shonan Maru 2 ha arribat avui a Tòquio amb el primer presoner de guerra de Nova Zelanda transportat al Japó des de la Segona Guerra Mundial. Tan bon punt ha trepitjat territori japonès, el capità Bethune s'ha reafirmat com un heroi nacional a Nova Zelanda i com un heroi internacional a Austràlia, França, la Gran Bretanya, els Estats Units i més països, els ciutadans dels quals condemnen les contínues activitats il·legals de pesca de balenes d'aquest vaixell japonès.
Al Japó, hi ha qui pensa que les activitats antibaleneres de Nova Zelanda i Austràlia són un atac a la cultura gastronòmica del seu país, i es pregunten per què la carn de balena s'ha de prohibir i la de vedella o la de porc no.
Això posa en relleu la polèmica diferència entre matar animals discutiblement intel·ligents o animals no intel·ligents.
En alguns casos, els mitjans japonesos han donat una importància creixent a l'onada de polèmica sobre la qüestió.
En James, de Japan Probe, escriu sobre el xou de l'emissora japonesa NTV Bankisha, que comenta el tema del Sea Sheperd.
A la primera part del xiu diu que l'atenció es va enfocar a analitzar el pressupost i les fonts de finançament de Sea Shepherd.
La segona meitat del vídeo és sobre el següent objectiu del Sea Shepherd: la pesca de tonyina d'aleta blava al Mediterrani.
Sembla que molts països han unit esforços per prohibir la pesca d'aquesta espècie, i com que el 80% del peix es ven al mercat japonès, s'interpreta com un altre atac a les tradicions culturals japoneses.
Juntament amb els reporters, a l'estudi hi ha un director d'art que fa màrqueting per a moltes marques famoses del Japó, i un jurista.
El jurista destaca que a Amèrica se solien matar balenes per l'oli.
També pensa que la posició nord-americana respecte a la pesca de balenes al Japó és influïda per una hostilitat subjacent que el "món blanc" sent pels japonesos.
El director d'art pensa que el Japó necessita presentar més bé el seu cas al món, perquè moltes persones enaltres països no entenen per quin motiu els japonesos mengen carn de balena.
Tanmateix, Masablog no està d'acord amb aquells qui usen la cultura gastronòmica com un contraargument, perquè el considera reduccionista.
Polònia: rèquiem del Dissabte Negre
Espelmes a Varsòvia, fotografia de Maria Seidel
Encara no havien passat les primeres 24 hores des de la tragèdia de la nació polonesa, i les xarxes socials ja presentaven diverses reaccions als fets ocorreguts aquell matí, quan Polònia perdé el seu president i 95 personalitats públiques del país.
A Facebook, molta gent s’ha anat unint als nous grups que s’han creat:
Per als polonesos que avui han mort prop d’Smoleńsk.
Tots units en la tragèdia Descansin en pau. Dissabte Negre 10.04.2010
Alguns encara lluiten per acceptar els fets:
Alguns altres afirmen la importància de recordar la catàstrofe d’avui i el lloc on ha passat: Aquesta tragèdia, igual que la matança de Katyń, els polonesos mai no l'oblidarem...
Molts destaquen la trista ironia que envolta l’accident:
Molts es desplacen per retre tribut a les víctimes de Katyń i es converteixen en víctimes ells mateixos...
Davant el Palau Presidencial, Varsòvia, fotografia de Maria Seidel
La pàgina de la xarxa social Nasza-Klasa també compta amb moltes entrades expressant el condol a les famílies, la tristesa de tota una nació i una nova visió d’unitat per a tot el país al voltant de la figura del president:
Mentre vivia, alguns li donaven suport i alguns altres s’hi oposaven.
La tragèdia ha fet que tothom li doni suport!
És trist que només ara se’l consideri el president, perquè tots solíem fer-li befa quan vivia... En aquests moments només hi ha tristesa i pena perquè el nostre president i molts altres han marxat.
És trist i depriment que només ara sigui valorat. Molt ànim a les seves famílies i a les persones més properes!
Una noia escolta a Varsòvia, fotografia de Maria Seidel
Mentre s’esperen declaracions oficials, als fòrums i als comentaris dels articles de notícies, la gent comença a debatre les raons reals que s’amaguen rere l’accident.
Roled enumera les més òbvies: 1.
Voles amb aparells antics, que fins i tot els pilots temem conduir.
Voles amb aparells antics en condicions meteorològiques difícils, amb molt poca visibilitat.
Decideixes aterrar l'aparell en un aeroport que no està disponible per les condicions meteorològiques.
Amb tu viatgen més de 80 persones, bàsicament les més importants.
Ja se sap que certes persones tenen un llarg historial a l’hora de forçar els pilots a ser “menys porucs” .
Els resultats, si un hi pensa fredament, encara els han de veure.
Wujek_extrema especula:
Malauradament crec que es va pressionar els pilots.
Gairebé puc escoltar algú dient: “No deixarem que els russos ens diguin què hem de fer”; especialment en direcció a Katyń.
Serem la riota internacional quan això sigui oficial.
nych fa referència a la possibilitat de la intervenció del president : Si els russos els aconsellaven no aterrar, estic segur que Kaczor personalment va decidir el contrari, no podia arribar tard.
xyz assenyala les raons darrere decisions com aquesta : Hi havia generals i pilots experimentats a bord.
Havien de ser conscients dels riscos d’aterrar aquest tipus d’aparell en aquelles condicions.
Potser s’ha donat el cas que un grup discutia si canviar d’aeroport amb un retràs que significaria no participar en els actes que tenien previstos.
Potser han estat massa ambiciosos.
pfg qüestiona la irresponsabilitat que suposa tenir tants oficials viatjant en el mateix avió : Entenc que el president viatgés amb diputats, ministres, el general Gągor i més oficials..., però que tots els caps majors de l’exèrcit viatgin en un mateix avió és increïble.
Mentre esperem respostes a aquestes preguntes, els ususaris de Wykop se centren en el fet que el món comença a saber la veritat sobre la massacre de Katyń.
Hemus escriu : @JamesikR A pesar de la tragèdia i d’aquesta situació, tens raó.
Fins i tot jo tinc sentiments barrejats, crec que potser la tragèdia d’avui farà obrir els ulls a Occident i no haurem de tornar a sentir noves declaracions sobre els “camps de concentració polonesos”.
Però la mort d’unes dotzenes de persones no amagarà la mort de milers.
Mczarny segueix la línia dels comentaris que defensen que el trànsit generat en els principals motors de cerca es deu a la curiositat que ha suscitat l’accident: Gràcies a Déu que existeix la curiositat humana!
I encara diré més: la tragèdia d’avui no acabarà en un pou sense fons, mostrarà per què lluitaven els altres, la memòria.
Malauradament, ells són qui ha pagat el preu més alt.
Zexon comenta la nota positiva, diu que la tragèdia pot portar a millorar les relacions entre Polònia i Rússia:
I potser milloraran les relacions entre Polònia i Rússia.
Totes les banderes a mig pal, fotografia de Maria Seidel
La pàgina de blogs blox.pl, en resposta l’augment de la quantitat de reaccions dels blogs, ha demanat als seus lectors que posin les entrades en la secció de comentaris.
Els blocaires, com ara Grzegorz Ajdukiewicz, comparteixen com han viscut aquest dia i les seves fotografies: This tragical event totally ruined my day.
I started going to an event in the series called Photo Day (already edition #8.0).
In the area of closed for refurbishment Central Station dozens of reporters gathered.
One of them marched next to me talking on the phone.
I heard “President,” “all died?” etc.
I thought it was a joke (saying something in the crowd to start a gossip).
I walked out of the stinky underground passage and walked into the almost closed down bar, where to my surprise they still had a TV LCD.
It was on, a few people stared at it with open mouths.
It was 9:56 AM.
Everything became apparent.
It was not a joke!
Sadly!
Altres, com ara yesss, fan entrades molt curtes : És una llàstima per les persones, estic molt trista; sense fer cas de colors ni d'opinions.
Estic terriblement trista.
Bronisław Komorowski, que ha intervingut per liderar el país fins a les properes eleccions, ha tranquil·litzat els polonesos en el seu discurs oficial : Avui, estem units sota la llum d’aquest drama nacional.
Avui no queda ni dreta ni esquerra.
La divisió de creences o opinions no té cap importància.
Avui estem units davant d’aquest drama enorme; ha mort molta gent.
Ens unim al dolor de les famílies de les víctimes i en el patiment de la nostra Pàtria, desconsolada per aquestes morts.
Un agraïment especial a Maria Seidel per enviar-nos les fotografies des de Varsòvia.
Sud-àfrica: la dona que va passar set mesos en una cel·la masculina
Abans de ser absolta per intent de robatori i segrest a Sud-àfrica, Denise Abbah havia estat empresonada en una cel·la masculina durant set mesos mentre esperava el judici.
Els oficials de la presó l'havien confós amb un transvestit.
Abbah busca ara justícia i demana 100.000 rands (més de 9.500 euros) al Departament de Serveis Correccionals per danys i perjudicis.
D'acord amb IOL, sis anys després del seu alliberament la Denise Abbah està preparada per lluitar contra el departament per la terrible experiència per la qual va passar.
La Denise és mare de cinc fills:
Uganda: sobre la projecció de porno gai a l'església
Ha anat massa lluny el pastor Martin Ssempa?
Més de tres-centes persones van ser convocades a l'església la setmana passada per iniciativa del controvertit partidari de la llei antigais, el pastor Ssempa, per veure porno gai com a mesura per aconseguir suport de base per a aquesta llei.
És part dels seus esforços per donar importància a la llei, fins i tot després que quedés clar que el president Museveni no hi donava suport, i que la seva anunciada "marxa d'un milió d'homes" es va haver de cancel·lar perquè va ser blocada per "motius de seguretat".
L'església estava plena de gom a gom, perquè molta gent va anar-hi a veure què fan realment els homosexuals al llit. Llavors el pastor Ssempa va mostrar imatges gràfiques d'homes en aquesta situació.
Un lloc web interactiu de Kenya, Capitalfm.co.ke, debat sobre la qüestió:
KAMPALA, Uganda, 17 de febrer - Un pastor, en un esforç per secundar les lleis antigais d'Uganda, que a dia d'avui ja castiguen l'homosexualitat amb la cadena perpètua, va projectar porno homosexual en una església plena de gom a gom de Kampala dimecres passat, en un intent d'aconseguir suport a la llei.
A la projecció, hi van assistir unes tres-centes persones entaforades en una església evangèlica a la capital d'Uganda, després que la policia frustrés els plans per a una "marxa d'un milió d'homes": "Havíem planejat una marxa d'un milió d'homes i dones a Kampala, però malauradament ens van dir que no podíem fer-la per raons de seguretat", va explicar a la multitud Martin Ssempa.
La policia de la capital d'Uganda, Kampala, va blocar la manifestació, planejada per aquell mateix dia, i va traslladar la concentració a Jinja:
Diumenge, la policia es va mobilitzar per aturar una manifestació convocada per donar suport a la controvertida llei antihomosexualitat, dient que el govern encara "resol afers", mentre els activistes pro gais, sota l'Església Unitària Universalista de Kampala, es van reunir secretament per condemnar la mateixa llei. El general Kayihura va confirmar que ell no havia dissolt la manifestació i va dir: "Els vam demanar que posposessin la manifestació perquè el govern té alguns afers pendents per arreglar, i ells hi van estar d'acord".
Els homosexuals a Uganda encara són vulnerables als seus atacs, perquè ell continua defensant l'execució dels gais i la cadena perpètua.
El seu suport a la llei és imparable després de l'espectacle de la seva marxa i de la projecció de porno a l'església, tot per exposar els gais a més odi.
La legislació que demonitza els homosexuals és més forta com més gent s'acull a la seva ideologia i al seu carismàtic poder d'influència.
A l'article sobre la pornografia gai que Ssempa va mostrar a l'església el Dimecres de Cendra, Gug diu que ha sentit que alguns dels cristians majoritaris ja n'han tingut prou i s'oposaran públicament a la llei.
Són anglicans, i la seva profunda oposició contrastarà fortament amb la "hipocresia de fireta" de l'Església d'Uganda.
Si volen tenir més credibilitat, diu Gug, els cristians s'hauran de retractar de la seva església.
Gug va veure el programa Agenda Uganda a l'NTV la nit anterior, en el qual el pastor Solomon Male justificava la matança d'ugandesos gais dient que s'havien negat a canviar.
Male va dir que s'ha de matar els gais perquè així ho diu la Bíblia, i el públic va aplaudir (un altre extraordinari missatge per al Dimecres de Cendra).
Aquests fets reobren el debat sobre com la cultura premia la gent que secunda la matança de gais, sobre el pastor revelant els seus sentiments, i com pot haver anat tan lluny.
A sota hi ha alguns dels comentaris que els lectors han deixat a Capital FM:
Aquesta qüestió pot ser vista des de dues perspectives. La primera: una església és un grup de persones que tenen el dret de donar els seus punts de vista respecte a l'homosexualitat i el lesbianisme. Això és així perquè un dels propòsits de l'església és emmotllar i produir gent honrada per a la nació.
Com que la policia els va negar l'oportunitat de defensar i expressar els seus punts de vista en llocs oberts, no hi havia cap altra manera d'informar els pobres i innocents ciutadans sobre els fets de la vida homosexual sinó entrant als seus llocs de feina i ensenyar-los als seus seguidors.
La segona: les pel·lícules pornogràfiques no haurien de projectar-se dins el temple de Déu. Es podia haver fet a l'estadi Mandela on, tot i que no n'estic segur, qualsevol grup es pot manifestar.
Per tant, cal veure no sols aquesta part de mostrar pornografia a l'església, sinó com l'home corrent d'un poble pot saber què és bo i dolent de l'homosexualitat i l'heterosexualitat?
No hem d'impedir als pastors parlar sobre el tema.
Aquest és un dels resultats de ser una Església mediocre.
El dimoni és molt tàctic i sap com fer, fins i tot al púlpit.
Satanàs ha usat Martin Ssempa per entretenir la gent que havia anat a alabar el seu creador, i ha usat el pastor per educar la gent en el sexe gai enlloc d'ensenyar-los la paraula de Déu.
Jesús arribarà més aviat del que ens pensem.
Aquesta església de Kampala no és una congregació, sinó un munt d'espectadors i de mandrosos.
No és estrany que el periodista els anomeni "multitud".
Com poden seure i mirar, en lloc de desbancar el pastor?
És molt preocupant en el moment actual a Uganda veure un "home de Déu", he sentit "Dr. Pastor Martin Ssempa", fent una desgràcia als cristians d'Uganda i de l'Àfrica de l'est en bloc.
A Uganda, per començar, és il·legal promoure pornografia, i "anticristià" o "antidéu" si es fa a l'església. Per empitjorar les coses, és "anticultural" i "antiafricà" parlar sobre sexe en públic, independentment que sigui pornografia homosexual o heterosexual.
Això em fa preguntar si realment tenim agents de l'ordre a Uganda. O els cristians de dretes han esdevingut intocables simplement perquè el govern n'està ple, del president fins al jardiner?
Després d'haver-me trobat amb un dels activistes per a LGBTI a Uganda unes quantes vegades, he acabat creient-los i respectant-los per la feina que fan, simplement perquè algú ha d'ignorar-los perquè es despertin, i algú ha de dir que som ignorats.
Ells no aproven l'adulteri ni la pedofília, independentment de la sexualitat.
Així que això em fa preguntar com és un afer de l'Església el que dos adults fan a la intimitat del dormitori?
L'Ésglésia no té feina, o és que els homes del clergat senzillament estan massa obsessionats amb el sexe i en la manera com la gent el practica?
Companys cristians, tinguem clar quines són les responsabilitats de l'Església i de l'estat. No les barregem, o ens trobarem tenint lleis canòniques o lleis coràniques governant-nos.
No dic que siguin dolentes, però ja no són adequades perquè no són justes amb els no-creients.
"A Déu el que és de Déu, i al Cèsar..."
Xina: la nova política immobiliària sacseja el mercat
La nova política de vivenda establerta pel Consell d'Estat el 17 d'abril ha rebut una reacció del públic sense precedents, segons el Southern Weekend.
Els analistes i economistes han dit que la política és "la més estricta de la història".
El Consell d'Estat ha demanat un augment en el preu de les entrades dels préstecs per a segones residències.
Els compradors que volen comprar una segona casa de menys de 90 metres quadrats han de pagar una entrada de no menys del 50% del seu valor.
La ràtio per a propietats de més de 90 metres quadrats està fixada en no menys del 30%.
Els préstecs per a la compra de terceres residències s'han deixat de concedir temporalment, de la mateixa manera que els préstecs per a compradors de regions perifèriques que no puguin demostrar que han pagat impostos locals o seguretat social durant un any.
Aquesta és la primera política que regula la compra de terceres residències, segons el Southern Weekend.
Les mesures es presenten com un intent de regular i suprimir l'especulació de les immobiliàries, que molts creuen que ha distorsionat els indicadors de la salut de mercat i ha fet que els preus augmentessin desorbitadament.
Des del 2003, un ampli ventall de polítiques ha acompanyat, encaminat i desencaminat la gran fluctuació del mercat immobiliari xinès.
El blocaire Zhu Daming escriu que els defectes en aquest canvi de política de l'abril haurien de ser evidents si ens fixem en els errors garrafals d'anteriors polítiques.
I suggereix que la regulació dels préstecs per a segones residències portarà, a la llarga, a una inflació contínua del mercat.
Hondures: set periodistes assassinats i uns quants més amenaçats
Després del cop d'estat del 28 de juny de 2009 i les eleccions del novembre de 2009 que van donar la presidència a Porfirio Lobo, Hondures continua en una situació complicada quant a llibertat d'expressió.
Els últims quaranta diess'han assassinat set periodistes. L'últim cas és el de Georgino Orellana, assassinat quan marxava de les oficines de la seva emissora de televisió el 21 d'abril.
L'usuari de Twitter Jairo Libreros (@jairolibreros) va escriure:
Corea del Sud: (iPhone 1) el patriotisme i la manipulació dels mitjans fracassen
La batalla dels smart phones és despietada a Seül.
Alguns blocaires joves i adeptes a la tecnologia es dediquen a escriure dotzenes de ressenyes professionals de l'invencible iPhone d'Apple i del Galaxy S de Samsung, que va sortir la setmana passada.
Mentre els coreans més veterans se senten d'alguna manera obligats a posar-se a favor de Samsung en les competicions de marques locals respecte a marques mundials, els joves usuaris del telèfon tàctil d'Apple no dissimulen el seu “orgull iPhone”.
Els blocaires coreans, tot i haver aprovat en massa el Samsung Galaxy S, condemnen els mitjans locals perquè elogien indiscriminadament Samsung i critiquen, paral·lelament, l'iPhone.
L'iPhone, com en qualsevol altre lloc del món, té l'estatus d'estrella del rock a Corea del Sud.
Dos dels fabricants més importants de telèfons a Corea, Samsung i LG, van idear un ”assassí de l'iPhone”, el Galaxy S (de Samsung) i l'Omnia (de LG), ambdós smart phones decents.
Però sempre són els usuaris de l'iPhone els qui mostren el seu telèfon en públic, elogiant-lo sense parar amb els rostres exultants d'orgull.
En un fòrum d'usuaris de l'Omnia d'LG s'acumulen les crítiques a l'arrogància dels usuaris de l'iPhone.
Un internauta, de nom Itbestar, compartia una experiència desagradable amb un amic seu, usuari de l'iPhone.
A més, explicava que no entén l'orgull irracional que sent el seu amic pel també irracionalment car iPhone, i que, malgrat que l'iPhone té moltíssimes funcions, en el dia a dia els consumidors n'utilitzen només unes quantes.
Corea del Sud: (iPhone 2) una societat jeràrquica no pot fer un iPhone
La batalla dels smartphones s'ha tornat despietada a Seül.
Alguns blocaires joves i adeptes a la tecnologia escriuen dotzenes de ressenyes professionals de l'invencible iPhone d'Apple i del Galaxy S de Samsung, que va sortir la setmana passada.
Vegeu la part 1, El patriotisme i la manipulació dels mitjans fracassen.
Un blocaire, de nom Djhan, comentava que tot i que Samsung té un hardware potent, necessita desenvolupar el seu propi software, i posava èmfasi en el fet que llançar un nou model sense innovacions significatives només enganya el consumidor.
Bangla Desh: A algú li importa la pobresa urbana?
Unheard Voice ens porta la notícia que les autoritats han començat a desallotjar els nous assentaments, entre els quals hi ha l'escola de la Jaago Foundation per als desfavorits dels voltants del llac Gulshan, a la ciutat de Dhaka.
Quan se'ls ha qüestionat l'actuació, els policies no han pogut ensenyar cap notificació prèvia ni l'autorització adequada.
L'autor del bloc es planteja: «A algú li importa la pobresa urbana?»
Carib: Els blocaires s'entristeixen per la mort de Wangari Mathai
Els blocaires de Jamaica , Barbados i les Bahames lamenten la pèrdua de «la gran ambientalista africana... i la primera dona que va guanyar el premi Nobel, Wangari Mathai».
Carib: Els guanyadors de la competició de la Commonwealth
El bloc Caribbean Book té tots els detalls sobre els guanyadors de la Competició de Relat Curt de la Commonwealth, on es poden reconèixer escriptors de Jamaica i Trinitat i Tobago.
Comores: un blog relata l'escassetat de combustible a Anjouan
Al seu blog, Dafinemkomori documenta l'escassetat de combustible i d'electricitat a les Comores.
Explica que l'escassetat de combustible ha tingut un gran impacte en uns altres aspectes de l'economia de l'illa d'Anjouan, com la pujada del preu de la tonyina i l'escassetat d'energia elèctrica.
Corea del Nord: Aparició sorpresa de Kim Jong-Il als Simpson
Martyn Williams, del bloc North Korea Tech, ha escrit un apunt curt on parla de l'aparició de Kim Jong-il a la sèrie d'animació dels Simpson.
Un personatge de l'episodi diu que va ser obligat a escriure un musical sobre les vivències de Kim en una presó de Corea del Nord i comença a entonar una cançó sobre la prohibició del règim d'utilitzar internet.
Corea del Nord: Kim Jong-il pretén eliminar la fam amb la cria de conills gegants
La web Zimbabwe Metro ha publicat una llista on es recullen les actuacions extravagants i plans duts a terme pel dictador nord-coreà Kim Jong-il.
S'hi recull el seu pla d'eliminar la fam a través de la cria de conills gegants i la revelació que Kim és un dels compradors més importants del conyac Hennessy, de cotxes alemanys i de caviar de l'Uzbequistan.
Cuba: Més arrestos després de la marxa
Arriben més notícies d'activistes arrestats a conseqüència de la marxa pacífica que va tenir lloc dissabte passat.
Naixement del portal Timor-Leste eProcurement
El govern de Timor Oriental diu que ha activat el portal Timor-Leste eProcurement per millorar la transparència i la determinació de responsabilitats.
La web «permet a ciutadans, donants, ONG i la premsa analitzar i cercar informació relacionada amb els béns, serveis o tasques que el govern facilita als ciutadans».
Entrevista sobre l'evolució de l'OTAN
Ulrike Reinhard, de We Magazine , entrevista a través de videotrucada la subsecretària de Diplomàcia Pública de l'OTAN, Stefanie Babst , sobre el «nosaltres» en la seva tasca i com l'OTAN ha evolucionat a través del temps com una organització present en temes tan diversos com la mundialització, la igualtat de gèneres, la defensa de blocs de països, el lideratge polític i la comunicació.
Guinea Bissau: se celebra la independència amb un tribut a Aristides Pereira
El dia del 28è aniversari de la declaració d'independència de Guinea Bissau del PAIGC (sigla en anglès del Partit Africà per la Independència de Guinea i de Cap Verd), uns quants blocaires han celebrat un homenatge al líder del moviment, Aristides Pereira , que més tard va esdevenir el primer president de Cap Verd.
Pereira va morir el 22 de setembre de fa dos anys.
Índia: deportat el fundador d'Alternative Radio
Shivam Vij a Kafila comunica que «David Barsamian, el director fundador d'Alternative Radio, una llegenda de la ràdio independent, va ser deportat quan va arribar a l'aeroport de Nova Deli el 23 de setembre a primera hora.»
Inicialment se sospita que la seva atenció per la qüestió del Kashmir podria ser la raó de la deportació.
Índia: Ser pobre a l'Índia
El Project Why exposa que hi ha un defecte greu a l'hora de determinar qui és pobre a l'Índia i qui tindrà accés als serveis d'assistència social que oferirà el govern.
L'autor del bloc es pregunta: «Què pretenem? Demostrar al món que no som pobres?»
Jamaica and the World torna a publicar un telegrama que perjudica la imatge del govern.
Paral·lelament, Girl With a Purpose escriu que «el primer ministre Bruce Golding ha llançat una bomba sobre els jamaicans quan ha anunciat la intenció de dimitir com a dirigent del partit al poder, el Partit Laborista de Jamaica».
Qüestions ètiques quan es fan negocis a Corea del Nord
Uhro van der Pluijm, del bloc Omkar Gopalakrishnan's Posterous, ha escrit sobre les qüestions ètiques que cal plantejar-se a l'hora de fer negocis a Corea del Nord.
Ressenya del llibre «Res a envejar: vides normals a Corea del Nord»
El blog Change in Longitude ha publicat una rigorosa ressenya del llibre «Res a envejar: vides normals a Corea del Nord», de Barbara Demick.
El títol del llibre prové d'una cançó que els nens nord-coreans reciten a escola, «No tenim res a envejar del món», tot i la fam i la malnutrició cròniques que pateix el país.
Timor Oriental: Es proposa una llei base sobre medi ambient
La’o Hamutuk facilita una traducció no oficial de la llei base sobre medi ambient proposada a Timor Oriental, la finalitat de la qual es establir un marc legal per a protegir el medi ambient del país.
Trinitat i Tobago: Amants de Delicious
TECHTT comparteix els seus pensaments al nou lloc web de Delicious.
Xina: entrevista amb un dissident digital
Tom de Seeing Red in China entrevista Xiaomi (twitter: @xiaomi2020), un dels organitzadors de Yizhe , un grup que tradueix articles periodístics occidentals a la Xina, de manera que siguin més accessibles als xinesos.
Tot i no tenir una orientació política, alguns membres del grup van ser identificats per les autoritats perquè tradueixen notícies considerades massa sensibles per al país.
Brasil: Creant oportunitats per a la vida després de la presó
El 1991 Ronaldo Monteiro va ser condemnat per extorsió mitjançant segrest i sentenciat a vint-i-vuit anys de presó al Brasil.
Mentre complia condemna, Monteiro i els seus companys presos estaven preocupats pel benestar de les seves famílies en la seva absència.
Van respondre a la situació creant un taller a la presó on reciclaven i venien paper.
Una part dels beneficis es va destinar a millorar els equipaments i la resta es va repartir entre les famílies.
Així és com va començar la iniciativa Uma Chance (Una Oportunitat).
El Centre per la Inclusió Digital (CDI en la sigla en anglès) va començar oferint cursos curts sobre tecnologies de la informació a presos.
Monteiro s'hi va apuntar i va aprendre de pressa; ràpidament el van convidar a fer-hi de professor.
El projecte es va expandir a més centres penitenciaris i també es va convidar els familiars a participar-hi.
En un documental elaborat per Mixer Productions, Monteiro explica com va lluitar per trobar un nou camí des de la presó i capgirar la seva vida (subtítols en català):
Acte per celebrar el tercer any de Creixent amb Ciutadania al CISC.
El 2002, quan encara estava a la presó, Monteiro va crear el Centre per a la Integració Social i Cultural, conegut com CISC-Uma Chance, que ofereix cursos sobre tecnologies de la informació i reciclatge a comunitats de Tribobó, a São Gonçalo, a l'estat de Rio de Janeiro.
Al centre es treballa per a posar les oportunitats a l'abast de més persones, a través d'activitats de cuina, conciència ciutadana, estils de vida saludables i preparació per a la universitat.
El 2003, Monteiro va rebre la llibertat condicional.
Nou començament
El 2006, Monteiro va anar un pas més enllà i va crear l'admirable Incubadora de Empreendimentos para Egressos (IEE: Viver de Petits Negocis per a Ex-Presos).
Amb l'objectiu de reinserir socialment els delinqüents juvenils, la incubadora Aiming for Social Reintegration of Young Offenders, Detainees and Former Detainees, el viver fomenta idees amb lliçons dinàmiques sobre habilitats emprenedores i administració.
L'IEE busca trencar el cercle de la delinqüència oferint una oportunitat a homes i dones que sovint són rebutjats per la societat.
La iniciativa ha rebut el suport de Petrobras des del 2006 i ha treballat conjuntament amb Ashoka, McKinsey&Company i unes quantes universitats.
Gràcies a la seva feina, Montero va ser nomenat membre d'Ashoka.
Ronaldo Monteiro parlant amb alguns participants de l'IEE.
El sistema penitenciari al Brasil ha estat objecte de crítiques de grups defensors dels drets humans moltes vegades.
Un estudi d'Amnistia Internacional del 2010 afirmava que els presos "continuen reclosos en condicions cruels, inhumanes o degradants", sovint en instal·lacions sobreocupades.
Quan els presos són alliberats s'emporten un estigma molt poderós, i les dures experiències que viuen a la presó no ajuden a la rehabilitació.
Però amb els incentius i la inspiració adequats, els presos podrien trobar noves opcions i camins per reconstruir la vida.
Dia E: Descobrint les paraules preferides dels famosos
Què tenen en comú la cantant Shakira, l'actor Gael García Bernal, el xef Ferran Adrià i l'escriptor Mario Vargas Llosa?
Tots ells formen part del grup de trenta famosos que, a través d'un vídeo, han compartit la seva paraula preferida en castellà com a part de les celebracions pel 'Dia E' de l'Institut Cervantes.
L'Institut Cervantes del castellà té la intenció de celebrar la llengua castellana amb una sèrie d'esdeveniments culturals i educatius als centres Cervantes de tot el món el cap de setmana més proper al solstici d'estiu. Aquest any, ha caigut el dia 18 de juny de 2011.
A punt per celebrar el Dia E.
A través de la seva pàgina web han aconseguit captar l'interès dels hispanoparlants de tot el món, que han votat pel vídeo de la seva paraula preferida i han jugat a mots encreuats amb altres visitants de la pàgina amb l'oportunitat de guanyar un viatge per a dues persones a Andalusia.
Els vídeos dels famosos dient les seves paraules preferides s'han convertit en una de les principals atraccions per promocionar l'esdeveniment i fins i tot en uns altres països on no hi haurà celebracions als instituts Cervantes, els vídeos s'han emès per la televisió:
Japó: Estem perdent contra Apple, i aquesta és la raó
Quan el consultor d'IT, escriptor i desenvolupador Isseki Nagae va titular l'11 d'octubre de 2011 un article del seu bloc "Perquè els fabricants japonesos continuen perdent contra Apple, en paraules de Steve Jobs , probablement sabia que rebria moltes crítiques.
Molts dels qui van arribar a l'article a través d'Hatena, on s'havia afegit a favorits més de dues mil vegades, esperaven sens dubte trobar-hi algunes idees de l'antic president executiu d'Apple sobre què fallava en la indústria electrònica del Japó.
Amb l'iPhone fent finalment importants incursions en el mercat local de telefonia mòbil, i amb Samsung robant el protagonisme als llegendaris fabricants de gadgets del Japó, aquestes idees anaven molt buscades.
L'article, tanmateix, no era exactament el que el títol semblava insinuar.
En lloc de paraules de Steve Jobs sobre el tema, era una peça d'opinió de Nagae, secundada en part per coses que Steve Jobs havia dit en uns altres contextos.
iPhone al Japó.
Nagae explica el context:
Rússia: El futur de l'efecte xarxa de LiveJournal
El 12 d'octubre de 2011 el diari Vedomosti va publicar un article titulat "Un Journal mig mort" on analitzava la caiguda en el trànsit de LiveJournal durant els últims nou mesos.
La publicació va aixecar una acalorada discussió sobre la credibilitat de la tasca dels periodistes, el valor de l'efecte xarxa i l'estructura de la blocosfera russa.
Defensa de LiveJournal
Svetlana Ivannikova, cap de LiveJournal Rússia, Demian Kudryavtsev, el director executiu de Kommersant Publishing House (un dels principals accionistes de SUP Fabrik, una empresa que utilitza LiveJournal) i el blocaire Anton Nossik (que va treballar d'evangelista dels mitjans socials a SUP Fabrik del 2006 al 2008) van afirmar que Vedomosti va fer un mal treball periodístic i que va interpretar les dades erròniament.
Ivannikova va presentar gràfics que comparaven l'estructura del trànsit de dades de LiveJournal el 2009 i el 2010, que mostraven que el descens podia estar relacionat amb el predomini estacional.
Per què LiveJournal és important?
El debat sobre si LiveJournal perd públic o no s'ha donat des de mitjan any 2010, a mesura que xarxes socials més alternatives entraven al mercat rus.
Durant molt de temps, LiveJournal ha estat una plataforma de referència per a molts blocaires.
Era tan popular entre els usuaris de la xarxa que va entrar al punt de mira del gran negoci rus.
El 2007, el va comprar l'empresari rus Alexander Mamut i accionistes menors (més tard, Mamut va vendre'n una part significativa a un altre oligarca, Alisher Usmanov, i la Kommersant Publishing House, controlada per Usmanov).
L'agost de 2011, Usmanov i Mamut van anunciar que vendrien SUP (alguns comentaristes van argumentar que l'article de Vedomisti s'havia publicat deliberadament per un comprador potencial per tal d'abaixar-ne el preu).
La preponderància de LiveJournal sobre blocs independents o blocs que no tenien connexions d'amistat com una de les seves funcions bàsiques ha estat una característica important comparada amb les blocosferes d'altres països.
El 2011, tanmateix, la plataforma va experimentar atacs distribuïts de denegació de servei (DDoS), els quals van impulsar alguns usuaris a establir-se en xarxes socials alternatives, com Google+ i Facebook.
Entre més coses, l'article de Vedomosti apuntava que l'estructura financera de LiveJournal no era transparent (com a empresa privada, SUP no té l'obligació de compartir les dades de trànsit o l'estat de les finances) i que una de les fonts d'ingressos eren emplaçaments publicitaris encoberts als blocs, un mercat d'una mida que ni tan sols els analistes podien avaluar.
Usuaris confosos
Els observadors de l'escàndol (que també té un altre aspecte: Kommersant i Vedomosti són dos competidors directes en el sector de l'anàlisi financera), amb tot, van expressar més confusió que no lleialtat respecte a la seva plataforma preferida.
Sergey Muhammedov, un popular fotoblocaire, va escriure :
Rússia: Voluntaris en xarxa rescaten nens perduts
El setembre de 2010, la Liza, una nena de quatre anys, i la seva tieta van desaparèixer en una àrea boscosa als afores de Moscou.
Només unes quantes setmanes abans, una sèrie d'intensos incendis havien destruït les pistes forestals i era especialment difícil transitar-hi.
Uns voluntaris que van assabentar-se de la desaparició de la Liza van utilitzar internet per distribuir una crida d'auxili urgent.
Una comunitat de conductors va ser la primera a contestar.
Lamentablement, era massa tard; la Liza i la seva tieta van morir soles al bosc.
Liza Alert: una xarxa de voluntaris a internet
La desaparició de la Liza i un nombre de casos semblants han motivat la creació d'una comunitat de voluntaris més organitzada.
Els rescatadors de la Liza van decidir establir una xarxa de persones que es posessin en marxa tan bon punt es perdés un nen.
La xarxa es va anomenar Liza Alert en memòria de la Liza, i en referència a la reeixida xarxa nord-americana Amber Alert .
Grigoriy Sergeev, un dels fundadors de la xarxa, explica com va néixer:
Timor Oriental: Inversió en creativitat i cultura
Timor Oriental és conegut per les seves tradicions materials, musicals i interpretatives (dansa...).
La celebració de la "cultura" va ser un element crucial en la resistència a l'ocupació indonèsia de 1975 a 1999, i des de la independència Timor Oriental ha vist néixer un grapat d'iniciatives culturals emergents.
Però hi ha una cosa que ha passat per alt: la gran tradició de manualitats i de "fer cultura" amb materials ben a l'abast.
Un d'aquests nous projectes s'anomena Tatoli ba Kultura, que significa "Transmetre cultura".
L'objectiu, després d'una àmplia recerca i preparació, és facilitar la posada en marxa d'una escola d'indústries creatives:
El projecte pretén crear una institució per conservar i protegir la cultura indígena, però també aportar creativitat al nivell educatiu per afavorir la innovació.
El coordinador del projecte, David Palazón, és un artista natural de Barcelona (Catalunya).
Passing on culture
De retruc vaig arribar aquí per fer-hi un recés en la meva carrera i fer una mica de voluntariat en el meu terreny, i una cosa va portar l'altra.
Des d'aleshores ha recorregut el país amb el seu equip a la recerca de la cultura material i interpretativa timoreses. N'ha penjat vídeos fascinants, imatges i àudios al "mapa de mitjans" de Tatoli ba Kultura, que ben de pressa s'ha convertit en una referència bàsica.
Alguns dels vídeos més destacables mostren instruments musicals específics de les regions del país.
N'és un exemple aquest vídeo d'un instrument anomenat Rama, de l'illa Ataúro:
El context timorès és força específic, comenta Palazón:
Kultura no és ben bé el mateix que entenem al món occidental per cultura.
Pels timoresos, cultura són totes aquelles coses que vénen del passat, és un punt de referència per entendre d'on vénen ells.
La pregunta més comuna que els plantejo quan faig recerca sobre el terreny és: per què feu això o allò d'aquesta manera?
I la resposta sempre és la mateixa: "Perquè és la manera com solien fer-ho els nostres avantpassats, i s'ha traspassat generació rere generació."
Òbviament, tenen moltes influències d'Indonèsia, la Xina, Portugal, etc., que han arrelat també en la seva cultura i es practiquen del tot unides.
En relació amb la innovació, afegeix:
Tradicionalment, Timor encara és un país molt dependent de l'agricultura de subsistència, l'economia fora de la capital és encara molt dependent de la família, dels seus béns, de tot allò que poden intercanviar, dels membres de la família i dels seus ingressos, i com es distribueixen entre els que ells elegeixen segons les seves tradicions i creences.
O sigui que en certa manera és molt conservadora –no políticament–, però per això canviar coses implica un risc greu que molta gent no s'ho pugui permetre Sigui com sigui, dins aquest sistema tradicional hi ha gent que és més progressista.
Al final, Palazón espera que una escola d'indústries creatives generarà, entre més coses, feina entre una creixent "classe creativa", l'augment del desenvolupament dels petits negocis i un esclat turístic.
Tatoli ba Kultura té el suport de la Griffiths University a Queensland (Austràlia) i d'un conjunt de finançadors institucionals.
Palazón esmenta les paraules del professor de Griffiths, Tony Fry: "Timor té dos recursos nacionals: el petroli i la cultura.
El petroli no serà per a tota la vida; per contra, la cultura es mantindrà sempre."
Vídeos: Sense llar, però no sense veu
A Colòmbia, el Canadà, el Regne Unit i els Estats Units hi ha unes quantes iniciatives per portar a un primer pla la difícil situació d'aquells qui són doblement oblidats: els nens, els indígenes, els immigrants i la comunitat transgènere.
Homele$$ per Bob With CCBy
The Truth segueix molts sense llar a Bogotà (Colòmbia) que parlen de la seva vida i dels aspectes polítics, socials i econòmics que els afecta.
Un dels entrevistats és un noi de quinze anys que parla del distanciament amb la família, l'addicció a les drogues, les incursions a les zones més perilloses de la ciutat per aconseguir droga i del seu desig d'estar "bé" i tornar a casa per passar el Nadal amb la família a l'altra banda de la ciutat:
The House ens porta a la "casa" d'una persona sense llar: sota una boca de clavegueram i en una estació de cablejat subterrani sota els carrers del centre de Bogotà.
Allà, Darío Acosta hi té el llit, els llibres, la ràdio, el llum de piles i el gos imaginari.
En Mark era un sense llar els anys 1990, vivia a Hollywood Boulevard a Los Angeles (Califòrnia), era addicte a les drogues i venia fotografies de la seva iguana als turistes.
Actualment dirigeix el projecte Invisible People (Gent Invisible), amb el qual recorre els Estats Units i el Canadà demanant als sense llar que expliquin la seva història i lluitant pels seus drets.
En una visita al Canadà es va adonar de la connexió entre "els primers" (els aborígens) i la manca d'habitatge. Llavors, no sols va intentar captar les seves històries i mostrar la situació especial a què s'encaren tot mantenint la sensibilitat cultural, sinó que, a més, esperava poder canviar-ne la situació:
L'entrevista següent és amb Dave Ward, director de les relacions aborígens a Homeward Trust Edmonton, organització que persegueix posar fi a la manca d'habitatge a Edmonton (Alberta).
És una conversa important perquè en David parla de la cultura aborigen i de les solucions per posar fi a la manca d'habitatge.
"Crec que el més important és escoltar.
Necessitem escoltar la seva cultura i incloure els aborígens en el procés de trobar i implementar solucions."
Una de les entrevistes més sorprenents és la que ofereix l'Alma.
És una àvia sense llar a Winnipeg (Manitoba) que ha començat a estudiar a la universitat amb l'esperança que tenir una educació li donarà força i augmentarà les possibilitats de recuperar la seva néta dels serveis socials, perquè serà capaç d'oferir-li una vida millor:
A Bradford (Anglaterra), Hope Housing (Habitatge de l'Esperança) ofereix oportunitats a les persones sense llar que no poden demanar ajudes, la majoria perquè són immigrants sense documentació, no tenen feina i han de recórrer a l'ocupació il·legal o a viure al carrer per sobreviure.
Caucas: Conflictes congelats, vides oblidades?
Eclipsat per la guerra a l'antiga Iugoslàvia quasi a la mateixa època, els tres conflictes oberts al Caucas Sud al començament de 1990 continuen tan oblidats pels mitjans de comunicació internacionals com sempre.
Quasi un milió de persones van haver de deixar casa seva a la força arran de la guerra entre Armènia i l'Azerbaidjan pel territori disputat de Nagorno Karabakh, i aproximadament la meitat d'aquesta xifra és el nombre de desplaçats generat quan Geòrgia va perdre el control de les dues regions separatistes d'Abkhàzia i Ossètia del Sud, gairebé al mateix temps.
És veritat, la represa del conflicte a Ossètia del Sud (que va culminar amb una nova guerra entre Geòrgia i Rússia l'agost de 2008) va generar grans titulars internacionals, però les dificultats dels refugiats i desplaçats interns al Caucas Sud ben poques vegades apareixen destacades, una vegada se signen els acords d'alto-el-foc.
Paral·lelament, a Armènia, l'Azerbaidjan i Geòrgia, com també als territoris autoproclamats d'Abkhàzia, Ossètia del Sud i Nagorno Karabakh, els mitjans locals amb prou feines es preocupen dels problemes amb què topen aquests refugiats i desplaçats, excepte quan es poden utilitzar per fer propaganda contra l"enemic'.
Per contra, les qüestions relatives als refugiats i desplaçats interns, generalment les cobreixen les mateixes organitzacions de desenvolupament i humanitàries internacionals, amb la intenció principal de captar l'atenció de donants.
Mentrestant, en tots tres conflictes no hi ha cap signe de resolució en un futur immediat, i això estén encara més l'ombra sobre la dissort dels desplaçats de guerra.
Refugiada armènia de Nagorno Karabakh © Onnik Krikorian 1994
Amb tot, a mesura que els nous mitjans socials donen més poder a la gent de la regió, fins i tot malgrat que només sigui en termes d'accés a la informació, algunes de les veus dels refugiats i desplaçats finalment es poden trobar en línia.
N'és un exemple iDP Voices, un projecte secundat pel Norwegian Refugee Council, l'Internal Displacement Monitoring Center i Panos London.
S'hi expliquen les històries de vint-i-nou desplaçats interns d'Ossètia del Sud i d'Abkhàzia, aplegades per entrevistadors i presentades en format text i àudio. També n'hi ha una versió electrònica en PDF per descarregar.
Quan ha estat l'última vegada que vas escoltar una persona desplaçada i vas comprendre l'impacte del desplaçament?
T'has preguntat mai què significa perdre un familiar proper en un conflicte, o perdre tots els teus béns i ésser desarrelat del teu lloc d'origen?
Aquestes veus directes tenen el poder de tallar d'arrel els prejudicis i les agendes polítiques, parlen per si soles.
El centre d'atenció són les experiències i respostes humanes més universals, no qüestions polítiques específiques.
Llegint el que els desplaçats mateix volen dir-nos, podem aprendre què és important per ells i quins temes els preocupen realment.
Ens permet deduir la realitat sota les nocions generalitzades dels processos de desplaçament.
Les històries són prou potents soles, amb una mica d'anàlisi –el seu poder es basa a oferir imatges, veu, sensacions, esperances i somnis.
Una d'aquestes veus és la de la Teah, una georgiana de trenta anys que va deixar Abkhàzia i que diu que somnia una “vida normal” per a tots els georgians i abkhazos, que han de “perdonar-s'ho tot".
Intento parlar per als georgians i els abkhazos.
És impossible odiar-se mútuament; hem comès massa errors sense afegir-hi aquest!
Hauríem de perdonar l'altre i també nosaltres mateixos.
I una cosa més: hi ha d'haver les ganes de totes dues parts per aconseguir unes relacions millors i de més confiança.
Una sola part no pot resoldre res.
Penso que aquesta frontera s'hauria d'obrir perquè la gent pugui comunicar-se amb els altres.
Primer cal el diàleg, que pugui portar a la confiança...
Solament després de parlar sobre les nostres tragèdies podrem aprendre realment sobre l'altre i començar a estimar-nos.
Cal temps per confiar en l'altre.
Serà quan considerem que hem entès el dolor de l'altre que podrem, aleshores, seure al voltant d'una mateixa taula i parlar obertament, sense agressivitat ni acusacions.
Escrits com aquests explicats del tot en primera persona són rars, tot i que n'hi ha algunes excepcions.
Per exemple, els donants internacionals han patrocinat l'emissió de temes relatius als refugiats en emissores de ràdio locals, tot i que sovint són efímeres, i un jove refugiat àzeri va escriure dos apunts per a un projecte personal que forma part de la cobertura especial Caucasus Conflict Voices de Global Voices.
El primer, el va escriure en anglès abans de ser traduït per voluntaris en armeni, àzeri i rus:
Tenia tan sols quatre anys quan vaig deixar Armènia, però en perspectiva no sé si sóc afortunat o no de no recordar-me de tot el que vaig deixar enrere.
Sí que recordo la nostra casa, el jardí, el parc infantil, els amics, el pomer i el gall, que m'estimava molt.
Arribat a l'Azerbaidjan solia somniar la casa i em veia caminant per les ruïnes del meu poble.
Però, tot d'una, tot es va esvair.
Tot i així, la meva família mai no ha perdut l'esperança de tornar a casa algun dia.
Pensem que dos veïns que han conviscut plegats durant segles tornaran a viure junts una altra vegada, fins i tot encara que el mal no els hagi deixat en pau i es continuï escampant l'odi.
A l'Azerbaidjan ens vam mantenir a banda de la cultura local durant molts anys i no ens podíem adaptar a les nostres arrels ètniques.
El fet d'ésser tractats com a estrangers, ho feia encara més difícil.
Els àzeris d'Armènia, doncs, se segregaven ells mateixos de la resta i feien pinya entre ells.
Hi havia discriminació en contra nostra a tot arreu: a la guarderia on vaig anar, a l'escola i fins i tot en la vida social.
Aquesta guerra em va convertir en pacificador, tot i que sóc molt nou en aquesta àrea.
La meva lluita és més complicada, amb tot, perquè per una banda haig d'ajudar els qui estan en conflicte i, per una altra banda, m'haig d'ajudar a mi mateix.
Però si molts refugiats i desplaçats interns no tenen veu a Armènia, l'Azerbaidjan i Geòrgia, les seves històries com a mínim reben cobertura de tant en tant en iniciatives de mitjans independents en línia.
N'és un exemple un projecte recent basat en blocs, impulsat per l'International Center on Conflict and Negotiation (ICCN) i l'European Center for Minority Issues (ECMI)-Caucasus.
Inicialment escrit en rus, però ara també traduït i disponible en anglès, un apunt escrit a dues mans entre un periodista àzeri i un de georgià ofereix una visió de les esperances dels refugiats i desplaçats als seus països:
“Bon veïnatge”, em va dir un refugiat de l'assentament de Dashalti a Nagorno-Karabkah, “això és quan la gent viu no a 'l'altra banda’ i és dividida per una línia, sinó quan viu a prop l'una de l'altra, quan estableixen una família, es visiten i la nacionalitat no té importància.
Durant molts segles es creia que la terra pertanyia als qui hi vivien, als qui la treballaven.
Tota la resta, s'ho han inventat els polítics.
L'experiència ens mostra que aquells qui van veure amb els seus propis ulls la pena i el patiment, i van sentir amb el seu propi cor el problema del seu país, no acceptaran mai que s'ha perdut.
Però alhora el temps no repeteix mai els mateixos horrors, i tampoc no estan ja per la guerra.
Tots els refugiats que van parlar amb nosaltres a l'Azerbaidjan volen tornar al seu petit territori i viure pacíficament amb els armenis.
Aquest sentiment no és particular dels refugiats i desplaçats àzeris, i de fet es pot escoltar sovint entre els refugiats i desplaçats armenis que van haver de fugir durant les expulsions i neteges ètniques mútues que van caracteritzar el conflicte del Karabakh.
Amb tot, l'abast d'aquests articles i textos continua essent reduït a causa de la relativament baixa penetració i ús d'internet a la regió.
La televisió, principal font d'informació per a molts ciutadans, es manté especialment fora de l'abast de narratives alternatives del conflicte.
Amb tot, alguns vídeos que inclouen històries de refugiats i desplaçats interns, com aquests del conflicte entre Armènia i l'Azerbaidjan aplegats per Global Voices aquí i aquí, es poden trobar com a mínim en línia.
Malauradament, els pocs projectes que existien per donar veu als mateixos refugiats i desplaçats interns a través de nous mitjans socials no sembla que se n'hagin sortit.
Sigui com sigui, a mesura que la penetració d'internet augmenti, el potencial hi és.
Colòmbia: Una cançó de salsa per criticar un sistema d'autobús exprés
Una cançó de salsa i un vídeo pujats a YouTube donen fe de les insofribles condicions en què viatgen els usuaris del sistema d’autobusos TransMilenio a Bogotà (Colòmbia).
CC per Carlos Felipe Pardo.
França: Noves restriccions de visat per als graduats universitaris estrangers
Si en algun moment la llei d'immigració dels Estats Units hagués estat semblant a la que França ha decidit aplicar recentment, Yahoo! hauria estat una companyia xinesa (fundada per Jerry Yang de Taiwan), Google seria actualment un reeixit negoci rus (creat per Sergey Brin) i Apple una empresa siriana (el pare de Steve Jobs era un estudiant estranger quan el seu fill va néixer).
És més, si la Universitat de Hawaii no hagués donat a Barack Obama pare l'oportunitat d'estudiar als EUA, probablement el seu fill no seria avui aquí.
Debat sobre immigració
Des del principi de setembre del 2011 ha sorgit un debat polític a França.
El ministre d'Interior i antic cap de l'Estat Major del president Nicolas Sarkozy, Claude Guéant, va signar el maig del 2011, juntament amb el ministre de Treball i Relacions Socials, Xavier Bertrand, una circular que fa més difícil que els estudiants estrangers graduats en universitats franceses públiques i privades puguin treballar en territori francès i, així, canviar el visat d'estudiant pel de feina.
Claude Guéant, Ministre d'Interior francès.
Imatge de iledere.parti-socialiste.fr (CC).
A més, el 6 de setembre del 2011 es va signar un decret per tal d'endurir les condicions als estrangers que busquen continuar els estudis superiors a França.
Julie Smith, una ciutadana nord-americana que viu a França, es va veure afectada per les noves polítiques.
Després de rebre una carta de deportació de les autoritats, va escriure a la web d'informació francesa Rue 89:
Aquesta és la meva història com a immigrant nord-americana a França; la història de molts més, perquè la política d'immigració s'ha endurit amb el ministre d'Interior Claude Guéant.
Aquesta política destrueix la vida de molts estrangers que s'han establert a França i que durant anys han construït les seves vides aquí.
Priva França de la seva contribució real a l'economia i s'ha aplicat de manera completament il·lògica i injusta.
Manifestació
La manifestació, la va organitzar el Collectif du 31 mai (Col·lectiu del 31 de maig), una organització que reuneix estudiants i graduats estrangers de les universitats franceses i que compta amb el suport de més de sis mil membres a Facebook.
La Confédération Étudiante (Confederació d'Estudiants), la segona associació d'estudiants més important a França, també s'ha mobilitzat pel tema.
L'organització ha llançat una petició demanant al govern que retiri la mesura i, fins al moment, ja l'han signada més de dues mil persones.
Alguns estudiants estrangers veuen la circular del 31 de maig com una oportunitat per tornar als seus països i ajudar en el seu desenvolupament.
Kocoumbo, un estudiant camerunès, va publicar un apunt anònim a Rue 89 titulat "Estudiants africans, Guéant ens ajuda: atrevim-nos a tornar a casa" .
Hi diu:
Itàlia, Senegal: Grans reaccions arran de la mort de dos senegalesos a Florència
El 14 de desembre de 2011, la ciutat de Florència, per iniciativa del seu batlle, Matteo Renzi, va decidir aturar totes les activitats durant deu minuts per protestar contra el racisme.
Els comerciants s’havien posat d’acord per tancar les botigues tot el dia en senyal de solidaritat.
El 13 de desembre, un terrible esdeveniment va costar la vida a dos venedors ambulants senegalesos.
Gianluca Casseri, un caçador de 50 anys, activista d’extrema dreta i autor de llibres que neguen l’holocaust, va obrir foc contra un grup de senegalesos en dos mercats de Florència.
Segons la reconstrucció dels fets publicada pels mitjans de comunicació, els dos tirotejos van escampar el caos i la por al centre de la ciutat, i van deixar els cadàvers de dos senegalesos i del mateix assassí, que es va suïcidar després d’un breu intercanvi de trets amb la policia.
El lector Samu s’expressava així a la web qn.quotidiano.net:
El que ha passat és horrible, però el problema de la immigració a Itàlia esdevé insostenible.
Aquest esdeveniment ha estat causat per un boig fanàtic i es tracta d’un cas aïllat, però no sé si d’aquí a alguns anys aquesta mena d’atacs seran perpetrats per individus bojos.
Els benintencionats habituals diuen “els pobres també han de poder menjar”.
A la mateixa pàgina web es podien llegir opinions completament oposades sobre l’afer.
Maria 1 responia així un comentari que comparava l’esdeveniment amb la matança que s’havia produït el mateix dia a Lieja (Bèlgica):
A la seva pàgina de Facebook, que compta amb prop d’un milió i mig de seguidors, Roberto Saviano, autor del best-seller Gomorra, escrivia el següent:
Segons un reportatge en vídeo de Serigne Diaw a la web leral.net:
Chiara Barisson, una sociòloga italiana instal·lada al Senegal, ha distribuït dos-cents pamflets als carrers de Sandaga per expressar disculpes a les famílies de les víctimes de la matança a Florència i al conjunt del poble senegalès.
Segons que informa el diari L’Observateur, acompanyada dels seus amics italians es va dedicar a demanar perdó per l’acte racista.
Els comerciants van quedar captivats pel gest de la sociòloga.
Un comentari de schwarzeraal a la mateixa pàgina dóna una visió diferent sobre l’assassinat:
Alguns ivorians han cremat senegalesos vius, un senegalès ha matat un malià per una bajanada i Déu sap que creient-se el guardià del lloc, al carrer, un malià ha matat un senegalès després de barallar-se per un lloc davant del televisor, etc. De bojos, n'hi ha pertot arreu.
El 17 de desembre es van organitzar manifestacions en unes quantes ciutats italianes, segons un article al bloc Corriereimmigrazione:
Aquest dissabte, milers de manifestants a Florència, on un militant d’extrema dreta va matar dimarts dos venedors ambulants senegalesos.
A la seva pàgina de Facebook, Senegal24/7 va escriure:
Senegalesos assassinats a Itàlia: manifestació a Florència contra el racisme Almenys deu mil persones van manifestar-se el dissabte contra el racisme al centre de Florència, on dimarts passat un militant d’extrema dreta havia matat a trets dos venedors ambulants senegalesos i n’havia ferit tres més.
Avui volem aixecar-nos amb l’esperança que els nostres germans no hagin mort en va, va declarar a la premsa un representant de la comunitat senegalesa, M.
Hem de treballar de valent per la coexistència pacífica i pel respecte.
Això ha de ser una lluita de veritat, no sols d'aparença, va afegir.
Segons la policia, hi havia deu mil manifestants, i segons els organitzadors, dotze mil.
A blogunugalsene.com es va publicar el següent article :
En el moment en què s'escriuen aquestes línies, Me Aïssata Tall Sall participa a Florència en la manifestació en memòria dels dos senegalesos assassinats, en la qual s’esperen el primer ministre italià, el president del Consell Regional i el cap del Partit Democràtic, principal partit de l’oposició.
L’advocada, contractada pel Partit Socialista del Senegal, encapçalarà un equip format per advocats francesos i nord-americans per defensar les víctimes del crim.
Demà, 18 de desembre, abans d’abandonar Itàlia, Me Aïssata Tall Sall es trobarà amb alguns advocats italians que també formaran part de l’equip.
Les autoritats italianes han reaccionat amb fermesa, però no es pot negar que la comunitat senegalesa, acompanyada per la societat civil de tot el país, ha sabut plantar cara a aquest acte tan dolorós.
Rússia: L'oposició afronta problemes de comunicació digital
Aquest apunt forma part de l'especial Eleccions russes de 2011.
L'actual moviment de protesta es basa en la xarxa.
Una bona part dels participants, exclosos de la primera línia política, són per contra veterans de les lluites digitals.
No obstant això, com que la majoria provenen de perspectives ben diverses, la comunicació entre ells podria ser realment més fluïda.
La unió contra un enemic comú, el frau en els resultats electorals i la maquinària política del primer ministre Vladímir Putin: és el que ha reunit els representants de les forces liberals, socialdemòcrates i nacionalistes russes.
El 22 de desembre vam veure'ls crear una coalició per primera vegada i esperem que no sigui per darrera vegada.
Totes les parts estan molt interessades a ser clares i cristal·lines d'entrada (respecte de l'obscura legitimitat del règim governant) i, així, recorren a eines digitals que haurien de permetre assolir uns nous nivells de transparència.
Votant per la representació equilibrada proposada per Alexey Navalny.
Captura de pantalla de rusotv.ru
La revolució serà tant tuitejada com televisada
Més enllà d'això, els manifestants són molt més bons coneixedors de les tecnologies i transparents que els seus oponents.
La trobada del comitè d'organització de la manifestació del 24 de desembre, el 22 de desembre, es va transmetre perfectament via streaming en directe per mitjà de rusotv.org, un portal de vídeo en directe.
L'habilitat per difondre els esdeveniments del desembre del 2011 en directe a través d'internet ha convertit la població mundial i també la russa en espectadora d'un autèntic succés històric: una reunió d'uns cent o cent cinquanta activistes de l'oposició, que representaven milers d'internautes i milions de russos aliens a la xarxa.
La sessió va ser moderada per Alexey Navalny, un polític esdevingut blocaire, reconvertit en polític, passat a pres i tornat a la condició de polític.
A prop seu hi havia els nacionalistes (inclosos Dmitri Krilov i Vladímir Tor) i els liberals (amb Borís Nemtsov i l'excampió dels escacs Garri Kaspàrov), socialdemòcrates, anarquistes, ecologistes, membres de l'associació de propietaris de cotxes, el Partit Pirata i molts més.
La qüestió clau de la reunió era decidir qui seria el portaveu de la concentració del 24 de desembre.
No era una simple qüestió organitzativa, sinó veure si els diversos i polaritzats grups polítics aconseguirien trobar una fórmula satisfactòria per la majoria de les entitats reunides.
Abans, els manifestants havien decidit les dues eines que utilitzarien: una enquesta a Facebook i Survey Monkey perquè la ciutadania pogués proposar els seus propis candidats a portaveus de la manifestació.
Tanmateix, hi va haver problemes amb totes dues eines.
Plataformes partidistes o facilitat per al frau?
Denis Bilunov, representant del moviment Solidaritat i reponsable de les enquestes digitals, va presentar els resultats del vot popular.
Uns 83.000 usuaris van participar en l'enquesta via Survey Monkey. Tot i això, els resultats eren més aviat descoratjadors: Alexei Navalni va aparèixer en primer lloc, però a continuació hi havia un neonazi amb l'àlies "Tesak" i un empresari corrupte, Sergei Mavrodi (tots dos amb un 20% dels vots).
Bilunov va reconèixer que els resultats s'havien manipulat (segons el seu parer, el servei Survey Monkey havia estat atacat per un bot) i va proposar no tenir-los en consideració.
A banda aquests dos primers 'falsos' candidats (tot atribuït pels participants a una intenció de les autoritats de desacreditar el sistema de votació), també encapçalaven la llista: Iuri Xevtxuk (cantant) Leonid Parfenov (periodista) Borís Akunin (escriptor) Alexander Belov (polític nacionalista) Konstantin Krilov (polític nacionalista) Dmitri Bikov (poeta) Vladímir Tor (polític nacionalista) Mikhaïl Efremov (actor)
Cal destacar que hi havia quatre nacionalistes en llocs privilegiats entre les primeres trenta posicions de la llista, mentre que a Facebook no n'hi havia cap.
Un fet que va generar més polèmica: un anarquista autodenominat "Ukrop" va concloure que les eleccions digitals "estaven tan manipulades com les oficials".
Borís Nemtsov, dirigent del moviment Solidaritat, que havia estat sorprès mentre maldeia els seus rivals polítics, donava suport a la idea.
Com va proposar un dels representants: "Deixem a un informàtic crear un programa per aconseguir dos mil vots en pocs minuts i que tothom vegi com és de fàcil el frau en una votació digital."
L'opció d'utilitzar Survey Monkey en el futur va caure pel seu propi pes.
Llavors Bilunov va proposar utilitzar Facebook o Democracy2.ru (una plataforma digital d'e-democràcia creada per l'autor de Cloud Democracy, un concepte de Leonid Volkov).
Geidar Djemal tenia per la seva banda una proposta a l'estil bolxevic: designar delegats d'acord amb la seva "adequació per a la política" i no pel resultats d'enquestes.
Als nacionalistes, en tot cas, tampoc no els agradava la votació per Facebook, adduint que al web "només hi ha liberals", i que l'elecció de la plataforma tindria un impacte significatiu en els resultats de la votació.
Ilia Ponomarev, entre els impulsors i principals defensors de les votacions obertes, sí que defensava els resultats obtinguts, argumentant que tot i la polèmica l'experiència continuava essent l'enquesta digital més multitudinària duta a terme fins ara a Rússia.
Fórmula Navalni
L'opció proposada per Alexei Navalni semblava haver aglutinat totes les opinions expressades.
Seguia aquelles que proposaven una solució mixta: la majoria dels portaveus (en gran part celebritats, com actors, periodistes, escriptors i, fins i tot, l'expresident soviètic Mikhaïl Gorbatxev, que va descriure com a "inherentment liberal") serien aquells que encapçalaven les llistes tant a Survey Monkey com a Facebook, a més de representants dels grups polítics: dues o tres persones per part dels nacionalistes (portaveus seleccionats per Dmitri Krilov i Vladímir Tor) i dues o tres més de l'esquerra (seleccionats per Ilia Ponomaryov i Sergei Udaltsov).
La votació final, obtinguda després d'un gran soroll general dels assistents, va aprovar l'opció Navalni: vuitanta vots a favor, trenta-dos en contra.
A més, els participants van decidir formar un nou òrgan polític per unir els esforços antigovernamentals i continuar les manifestacions contra els resultats electorals.
Rustem Adagamov, un popular blocaire, va afirmar :
Rússia: Mikhaïl Khodorkovski i les eleccions presidencials de 2012
L'oligarca que va ser l'home més ric de Rússia i actualment empresonat, Mikhaïl Khodorkovski, torna a ser el centre de l'atenció política, ja que el candidat a la presidència russa Mikhaïl Prókhorov ha promès perdonar-lo si resulta escollit la propera primavera.
Khodorkovski és a la presó des de 2003, quan va ser detingut per impagament d'impostos endarrerits com a part de l'"Afer Iukos".
Molta gent dubta sobre la validesa del càrrecs presentats en contra seva i considera el procés com a part de l'agenda política del primer ministre Vladímir Putin.
En un apunt del 16 de novembre de 2011 titulat "Anzhi Makhachkala FC y el dinero de la era Yeltsin" , Global Voices va descriure l'economia russa des de l'esfondrament de la Unió Soviètica, l'origen dels "oligarques", així com els intents de Putin per controlar-ne i dirigir-ne les activitats:
L'era Ieltsin dels anys noranta es va distingir per una lluita sobre qui sorgiria de la transició amb participacions en les fonts de riquesa més importants de Rússia, com els recursos naturals.
Els guanyadors d'aquella lluita són coneguts com a ‘oligarques', perquè compten amb un grau de riquesa que excedeix la capacitat que la major part de les persones té de conceptualitzar-ho.
La promoció de Vladímir Putin ha tingut efectes imprevistos en el poder dels oligarques pel fet que ha estat capaç d'imposar-los limitacions i dirigir-ne les activitats.
Els primers anys de l'era Putin van marcar una línia divisòria entre els oligarques que estaven d'acord amb els desitjos de Putin i els qui no n'estaven.
Durant aquesta època, organitzacions internacionals van elogiar Khodorkovski, director executiu del gegant petrolier Iukos, per ser la primera persona de l'elit russa en fer-ne públic el patrimoni; es va reunir amb líders mundials, es va involucrar en conegudes campanyes d'ajuda nacional, i va fer esment de la seva candidatura en les eleccions presidencials de 2008.
Llavors, el 2003, Khodorkovski va ser detingut i li van confiscar els seus béns.
El 15 de novembre passat, en un blog associat a la CNN, Pàvel Khodorkovski, fill de Mikhaïl, va escriure sobre l'arrest i l'empresonament del seu pare el 2003.
Han passat vuit anys des que els sicaris de Vladímir Putin van fer sortir el meu pare, Mikhaïl, per la força d'un avió i el van tancar a la presó.
El darrer cop que el vaig veure va ser poques setmanes abans que el detinguessin, quan va venir a visitar-me a la meva universitat a Boston.
Ja hi havia motius de preocupació per la seva seguretat a Rússia; abans, a l'estiu, havien tancat a la garjola el seu soci empresarial, Platon Lébedev.
I malgrat la recomanació d'amics i col·legues nord-americans que s'hi quedés, el meu pare es va mantenir ferm i va tornar a casa.
En aquests vuit anys d'impàs, després d'aguantar dues farses de judici i inombrables vexacions –mentre que el corrupte règim rus es fa el sord davant la condemna de l'empresonament per part de la comunitat internacional–, el meu pare es manté esperançat.
Malgrat que el termini de la seva primera condemna va finalitzar fa dues setmanes –i per tant, segons tots els fets, l'haurien d'haver posat en llibertat–, ell es manté optimista.
L'anima el fet que, els darrers mesos, han augmentat de to les veus dels qui denuncien el seu empresonament.
El mes de maig Amnistia Internacional va declarar-lo presoner de consciència.
Llavors, el Tribunal Europeu dels Drets Humans va dictaminar que les audiències no havien estat justes i que l'havien sotmès a unes condicions degradants durant el judici i a la presó.
Aquesta tardor, el Col·legi d'Advocats Internacional va concloure que el segon judici havia estat injust, i que els càrrecs "plens d'errors i contradictoris" diferien del codi criminal rus.
Concentració de manifestants exigint la llibertat per a Mikhaïl Khodorkovski a l'entrada del Tribunal de Districte de Khamovnitxeski a Moscou.
Fotografia de RFE/RL RFE/RL, copyright © Demotix (27/12/2011)
La història de Khodorkovski s'ha immortalitzar en un documental de 2011.
En un blog associat al The Wall Street Journal, Samuel Rubenfeld va escriure sobre el documental:
El cineasta alemany Cyril Tuschi va dirigir el documental que membres de Corruption Currents van poder veure el 3 de novembre en una projecció especial per a la premsa.
El documental comença traçant un quadre de l'escenari proper al salvatge oest de la Rússia postsoviètica, on imperaven els tripijocs, i encara hi imperen: el Projecte de Justícia Mundial 2011 Rule of Law Index (en; pdf) va advertir d'una manca de controls i ajustaments en el Govern rus, que l'aboca a "un escenari institucional caracteritzat per la corrupció, la impunitat i la interferència política".
Aquest és el cas de Khodorkovski, segons el documental, que mostra la seva primera entrevista des que fou detingut.
Van sorgir dificultats a l'hora de trobar sales de cinema russes que vulguessin projectar el documental, i en l'entrevista a Tuschi se li va demanar de discutir el procés.
Aquest articel va ser publicat el 29 de novembre, uns dies abans de les controvertides eleccions parlamentàries , i malgrat tot aquest cineasta, amb un coneixement limitat de la llengua i la cultura russes, com ja va indicar al principi de l'entrevista, semblava estar al cas d'un mal presagi.
Semblava conèixer un vincle poderós entre Putin i Khodorkovski:
Em sorprèn que n'estiguin parlant d'una forma tan oberta.
No el projecten per autocensura.
No crec... que el Kremlin hagi dit: "No ho facin".
Crec que els propietaris de cinemes tenen por de represàlies per part de l'Estat si ho fan.
Ben simple.
Inspeccions fiscals.
Manca de sortides d'emergència, per tant li tocarà pagar una multa d'un milió o qualsevol cosa tan estúpida com això.
Però potser el caràcter autoritari l'han heretat dels seus gens.
No tothom, però.
Estic content perquè la gent està canviant, i l'aire ha canviat en les darreres 72 hores.
Ha canviat i molt.
Està succeint quelcom, i no és només el documental.
La pel·lícula només està desencadenant quelcom que ja es troba en l'aire.
Tota... l'aprovació envers Putin s'està esfondrant.
La gent critica i se'n riu, de Putin, en directe per la televisió, i això no hauria passat mai abans.
Quelcom està canviant i tinc curiositat per saber què passarà.
El milionari rus i candidat presidencial Mikhaïl Prokhórov en una conferència de premsa a Moscou.
Fotografia de RFE/RL RFE/RL, copyright © Demotix (14/09/2011)
En un article del 16 de desembre, el Centre de Comunicacions Khodorkovski i Lébedev va anunciar que les properes eleccions presidencials russes podien afectar el destí de Khodorkovski:
Mikhaïl Próhorov, el multimilionari rus que té la intenció de desafiar Vladímir Putin en les eleccions presidencials russes, va dir que el seu primer moviment si en surt escollit serà perdonar Mikhaïl Khodorkovski .
L'apunt va citar un article de The Wall Street Journal, en què es referenciava la resposta de Putin sobre si, en cas que guanyés les eleccions, també alliberaria Khodorkovski:
"Alliberar Khodorkovski és prerrogativa del president.Per tal que hi hagi perdó, Khodorkovski hauria d'escriure una apel·lació de perdó, i efectivament assumir la culpa, cosa que no ha fet fins avui.
Si ell l'escriu, el perdó serà possible per llei.
Si Khodorkovski escriu aquesta apel·lació, jo la tindré en consideració, però primer hauré de convertirme en president per fer-ho."
Un blog en llengua russa dedicat a la causa de Khodorkovski va citar un article de Gazeta.ru en una entrada d'un apunt del 2 de desembre :
Tailàndia: Supervivència i creativitat durant les inundacions
La situació de Tailàndia millora a mesura que es van controlant les inundacions, tot i que es calcula que hi ha hagut més de sis-cents morts, d'acord amb Saksith Saiyasombut:
Ara que ja ha passat el pitjor i que els nivells d'aigua disminueixen lentament i fermament en moltes zones del país, la sensació de normalitat torna a Bangkok.
Tanmateix, el patiment continua a les zones afectades, on encara es lluita contra les inundacions i els morts són mes de sis-cents.
Ladprao64 també observa que la vida torna a la normalitat en molts llocs:
Encara que moltes persones continuen lluitant a les cases i llocs de feina negats dels voltants de Bangkok, al nord i en algunes zones de la mateixa capital comencem a tornar a la normalitat.
Vam anar a Central Ladprao dissabte perquè havia obert el dia abans i no vam tenir cap dificultat per arribar-hi.
Hi ha una mica d'aigua prop de l'SCB Plaza i els cotxes feien servir només els carrils exteriors, però es podia passar pels carrils interiors si calia.
D'una altra banda, hi havia molt de fang que demostrava fins a quin punt havia pujat l'aiguat i que farà que el lloc presenti un mal aspecte durant un cert temps.
Les inundacions de Tailàndia han estat les pitjors dels últims cinquanta anys per la quantitat de morts i danys causats en béns i infraestructures.
Tanmateix, el mateix desastre que va inundar la majoria de províncies durant unes quantes setmanes, incloent-hi algunes parts de Bangkok, va desenvolupar la inventiva de la gent a l'hora de bregar amb les inundacions.
Thai Flood Hacks és un compte de Tumblr que recull els invents creats durant les inundacions i que detalla els fabricats per persones normals i corrents.
Per exemple, a continuació podem veure una barca improvisada feta de gibrells de plàstic:
No saps on aparcar quan tot s'ha inundat?
Mira aquest aparcament per a motos:
I bosses per a cotxes protegeixen aquests vehicles:
A continuació podem veure una armilla per nedar feta d'ampolles per a gats:
Sembla que aquest camió amfibi està preparat per circular per les carreteres negades:
Les universitats també hi van participar creant aparells que poguessin ajudar a salvar vides durant les inundacions.
Un exemple popular és el FloodDuck, que alerta sobre la possibilitat que parts de l'aigua estiguin electrificades:
Clarice Africa identifica unes quantes aplicacions dissenyades i desenvolupades en comunitat que proporcionen informació útil als habitants.
N'és un exemple el lloc web És inundada casa meva?, «a través de la qual els habitants de Bangkok que van ser evacuats de casa seva podien introduir l'adreça postal i saber la situació de les inundacions a les zones properes dels seus habitatges».
A continuació posem un article sobre els rescatadors de gossos i els voluntaris que buscaven i ajudaven gossos abandonats a la ciutat:
Vam trobar uns quants gossos a les cases i garatges buits que havien pujat a cotxes que flotaven.
Era evident que feia dies que no havien menjat.
Estaven terroritzats i fins i tot als rescatadors els va costar atrapar-los amb xarxes i amb les mans.
També vam trobar cadells abandonats sobre una pila d'escombraries que suraven. Estaven encantats de veure'ns i que de seguida van saltar a la nostra barca, on van trobar menjar i afecte.
La seva mare era en unes aigües profundes i, tot i que estava morta de por, també la vam poder rescatar.
Zàmbia: S'ha complert la promesa dels noranta dies?
El 23 de desembre el govern de Zàmbia, presidit per Michael Sata, va assolir els noranta dies al poder. El Front Patriòtic (FP), el partit governant, havia promès que en aquest període transformaria la vida dels zambians i milloraria la gestió del país.
A les darreres eleccions, Sata va vèncer el Moviment per la Democràcia Multipartit, que feia vint anys que era al poder. La clau de la seva victòria va ser la promesa de fer una sèrie de canvis en noranta dies, com ara millorar la capacitat adquisitiva de la gent i crear una nova constitució.
Els ciutadans zambians han expressat en unes quantes xarxes socials la seva opinió sobre els èxits i fracassos del nou govern.
Al bloc satíric Kalaki’s Corner es pot llegir una conversa imaginària entre el president i la seva muller:
Representació de Michael Sata en el paper de Moisès.
Font: grup de Facebook “The 90 days Countdown”.
Gairebé ja m’havia acabat la torrada amb melmelada quan per fi va aparèixer, tot espolsant-se l’americana de pols invisible.
—Bon dia, amor —vaig dir.
—Si tu ho dius... —va respondre ell—.
Què diuen els diaris avui?
—La fanfarronada porta un editorial molt llarg.
—Això no és res de nou —va dir rient—. Sempre porta un editorial llarg.
Però ningú no edita l’editor: aquest és el problema.
—“Noranta dies de promeses trencades.”
—Què dius, amor?
—És el títol de l’editorial.
“Noranta dies de promeses trencades.”
—Amor, que em pots servir una tassa de te?
—“Noranta dies de promeses trencades” —vaig repetir, mentre li servia el te.
—Qui ha trencat les seves promeses?
—Tu, estimat.
Es refereix a tu.
Va acotar el cap un moment.
Després va aixecar la mirada i em va mirar directament als ulls. —Estic molt preocupat.
Ara tothom en parlarà.
Al grup de Facebook Zambia People’s Parliament (ZAPP), la promesa dels noranta dies no s'ha escapat de la valoració dels “membres honorables”.
Un d’ells, Sidique Abdullah Gondwe Geloo, va proposar organitzar una marxa pública perquè la gent pogués expressar la seva experiència personal durant els tres primers mesos del nou govern:
Senyor president, després de discutir-ne molt amb personalitats importants i amb gent del carrer, vaig proposar, i continuo defensant, la “marxa per controlar les promeses dels noranta dies”.
Ells van prometre i nosaltres els vam creure. Les eleccions van arribar i nosaltres vam votar.
Ara preguntem: què hem aconseguit?
Uneix-te a nosaltres en una marxa per recordar que fa noranta dies que l’FP és al poder.
Porta la teva pancarta, ja sigui de satisfacció o de protesta.
Expressa la teva opinió, ja sigui popular o impopular.
Si crec que aquesta marxa tindrà un resultat positiu?
Sí, i de diferents maneres. El govern entendrà que els zambians ja no som un grup d’ingenus incapaços de protestar contra l’incompliment de promeses.
En un altre grup de Facebook, The 90 days Countdown, Ebron Ngoma rebutjava l’organització d'una manifestació:
Segons la meva experiència, en les manifestacions a Zàmbia ningú no para gaire atenció al motiu de les protestes.
Avui protestem per les promeses dels noranta dies, però ningú no ha presentat encara cap llista clara sobre el que l’FP va prometre fer en noranta dies.
Hem de ser més intel·ligents i exaltar-nos menys.
Considero molt necessari exigir responsabilitat als polítics, i ningú no canviarà la meva posició.
Si no tenim una llista de les promeses, tot això no servirà de res.
Una llista de les promeses; llavors sí que hi participaré.
Necessitem un full de ruta clar per saber com volem fer això, i no sols exaltar-nos.
Un jove que no vol aprendre del passat mai no tindrà l’èxit assegurat.
NO ENS MANIFESTAREM perquè sí. Necessitem un OBJECTIU CLAR; llavors tota la joventut de Zàmbia s’unirà a les protestes.
No es pot lluitar contra els polítics sense res a les mans; han de saber que els observem amb intel·ligència.
A Zambian Watchdog es va publicar un article en què s’explicava que segons el portaveu oficial del govern, Given Lubinda, el vicepresident Guy Scott faria una declaració al Parlament per detallar els èxits aconseguits els primers noranta dies de govern. La majoria de lectors que van comentar l’article van criticar l'executiu per haver fet marxa enrere a la seva campanya de promeses.
Vosaltres no podeu ser el vostre propi jurat.
Els zambians tenen dret d'analitzar la vostra actuació durant els darrers noranta dies i posar-vos una nota.
La meva nota fins ara és un 1%, per haver deixat Zàmbia igual, però heu fracassat en tota la resta. El vostre govern és el pitjor des de la independència. Ningú no coneix les vostres polítiques a llarg termini.
Els únics que saben el que voleu fer són els kaponya (venedors ambulants), que per començar no tenen ni idea del que fan ells mateixos.
L’economia corre el perill de no créixer tan ràpidament com en els darrers cinc anys.
La veritat és que no creareu cap lloc de feina en els propers cinc anys.
La vostra política exterior és un caos. Angola, Malawi i fins i tot Moçambic no estan gens contents amb vosaltres.
Vau dir que no volíeu inversions xineses i ara negocieu amb la Xina.
Sisplau, senyor Lubinda, no perdeu el temps amb una declaració al Parlament. Tots el zambians us observen. Recordeu que tothom té dies de glòria.
D'una altra banda, un lector anomenat Twesheko donava suport al govern de l'FP:
Em sorprèn molt que la gent s’hagi pres tant a la valenta la promesa dels noranta dies.
Com podeu creure en aquesta mena de proclames polítiques?
Això va ser només una proclama política. L’FP no és al poder per la promesa dels noranta dies —en realitat, el vicepresident ni tan sols hauria de dir res sobre assolir promeses en noranta dies—, sinó gràcies al pla estratègic a llarg termini que van esbossar al seu programa electoral i que començareu a veure als pressupostos generals del 2013.
Fins aquí tot bé.
Les taxes d’interès en la mineria han augmentat, s’han introduït desgravacions fiscals a la renda, s’ha revisat el procés d’extracció de petroli (i això ha reduït la quantitat de petroli), es revisaran els salaris mínims de cada sector després de consultar-ho amb els ciutadans...
Els noranta dies han estat útils, però no s’han fet servir per al més important.
A Twitter també van aparèixer algunes preguntes.
@sandakc: Michael Sata es va concedir una lluna de mel de 90 dies per transformar #Zambia, un període que acaba aquest divendres.
Ha complert la seva promesa dels 90 dies?
Àfrica: ja ha començat la Copa de les Nacions de l'Àfrica del 2012!
El començament de la Copa de les Nacions de l'Àfrica (CAN) s'ha celebrat el dissabte 21 de gener a Bata, Guinea Equatorial.
La competició internacional de futbol més important de l'Àfrica té lloc al Gabon i a Guinea Equatorial entre el 21 de gener i el 12 de febrer del 2012.
Els aficionats de l'Àfrica i de tot el món han apreciat notablement les actuacions que han precedit el començament de les dues primeres proves d'aquesta CAN.
GaGuie, la mascota.
GAGUIE equival a: GA de Gabon, GUI de Guinea i E d'Equatorial.
Imatge de fr.cafonline.com.
Heus aquí un resum de les tres primeres jornades:
Primera jornada
Com a inici de l'espectacle, Líbia va jugar amb Guinea Equatorial i. sorprenentment, el país amfitrió i per primera vegada en aquesta competició va ser qui es va emportar la victòria amb el resultat d'1 a 0.
D'un altra banda, els senegalesos van quedar fora de la competició amb la derrota per 2 a 1 amb Zàmbia.
Els internautes aficionats al Senegal van culpar l'entrenador senegalès de la derrota:
Per exemple, Touy escriu a Seneweb News :
Costa d'Ivori: quan la premsa viola els drets d'autor
Les festes de cap d'any de 2011 a la Costa d'Ivori han estat diferents de les d'anys anteriors.
Vuit mesos després del canvi de règim, les autoritats ho han volgut destacar amb decoracions inusuals al país i mitjançant l'organització d'uns grans focs artificials els dies 30 i 31 de desembre del 2011.
Un bon nombre d'ivorians van sortir al carrer per gaudir dels espectacles i amb l'ajuda de la tecnologia, tots se'n van tornar amb records fotogràfics.
Mentre que per a aquests aficionats a la fotografia va ser una bona experiència, per a l'Audrey Carlalie no va ser així.
Aquesta jove estudiant, fotògraf professional a temps parcial, ha vist com les seves fotografies dels focs d'artifici s'han publicat sense la seva autorització en alguns diaris ivorians i fins i tot al portal de notícies en línia més gran del país.
L'Audrey no va dubtar a queixar-se'n mitjançant la seva pàgina de Facebook i molt ràpidament els blocs i les xarxes socials se'n van fer ressò.
La blocaire ivoriana Edith Brou contextualitza al seu bloc els fets i explica:
Espanya: un institut sense llum pels impagaments al País Valencià
Vuit-cents alumnes es queden sense llum en un institut d'Alacant a causa de l'impagament de les factures.
La Generalitat Valenciana es troba immersa en dificultats financeres després d'anys de despeses sumptuoses.
Per saber-ne més, podeu llegir la reacció de dues diputades, Esther López Barceló (Esquerra Unida) i Mireia Mollà (Compromís).
Etiòpia: Declaren culpables de terrorisme dos periodistes suecs
El 21 de desembre de 2011 dos periodistes suecs , Johan Persson i Martin Schibbye, els van declarar culpables d'haver donat suport al terrorisme a Etiòpia i d’haver entrat al país de manera il·legal.
El president de la secció sueca de Reporters sense Fronteres, Jesper Bengtsson, va fer el comentari següent en una cadena de ràdio sueca sobre el veredicte del jurat:
Jo, i crec que tothom, tenia l’esperança que les autoritats etíops considerarien prou exemplar com a càstig l'obertura del procés judicial i l’empresonament de Persson i Schibbye durant sis mesos.
Però, evidentment, no n’han tingut prou.
El periodista Martin Schibbye (dreta). Amb el permís de ©Kontinent Agency AB.
Dimecres a primera hora, el jutge Shemsu Sirgaga va donar la raó a la part acusadora després de rebatre el principal argument de la defensa, segons la qual Schibbye i Persson havien viatjat al país per informar sobre el conflicte entre les forces rebels i l’exèrcit etíop des de totes dues parts.
Sirgaga va afirmar que els periodistes havien “fet servir la seva professió per encobrir activitats terroristes” i els va condemnar a divuit anys de presó, que comencen a comptar el 27 de desembre. El jutge no va tenir en compte els antecedents de Schibbye i Persson , que ja havien sigut reporters en altres regions perilloses del món, ni tampoc el testimoni de dos companys seus, els periodistes independents Adrian Blomfield i Phillip Ittner, presents al procés judicial que va tenir lloc a la capital Addis Abeba.
Durant el judici, Schibbye i Persson van admetre que havien entrat a Etiòpia de manera il·legal, amagats entre els rebels, però van negar haver donat suport al terrorisme.
Al novembre, tots dos periodistes van ser absolts del tercer càrrec contra ells: formar part d’un grup terrorista.
“Presoners polítics”
El director de la revista Filter, Mattias Göransson —l’únic client de Schibbye i Persson que ha admès públicament haver mantingut contacte amb els periodistes abans del seu viatge a l’Àfrica— va ser cridat com a testimoni en el judici. Més endavant, en una entrevista amb l'agència Reuters a Suècia, va expressar la decepció amb el veredicte:
Quan el jutge va llegir els motius de l’acusació vam tenir esperança.
Semblava que no tenia res en contra dels periodistes i tot el que deia indicava una absolució.
Però al final els va declarar culpables. Això fa veure que són presoners polítics i res més.
El cas de Schibbye i Persson ha centrat encara més l’atenció en la vaguetat de la legislació etíop en relació amb el terrorisme .
Més de cent líders de l’oposició i periodistes, els han empresonats amb penes de fins a vint anys, i actualment tres periodistes etíops fan front a càrrecs per terrorisme.
La secció sueca d’Amnistia Internacional es reconeix crítica sobre l’arbitrària interpretació que han fet les autoritats etíops de la legislació antiterrorista.
La secretària general de l’organització, Lise Bergh, afirmava que estava segura de la innocència de Schibbye i Persson :
Amnistia Internacional creu que no hi ha cap prova que aquests homes hagin donat suport a l’ONLF i a les seves operacions, ni tampoc que siguin culpables de cap acte criminal.
Considerem Johan Persson i Martin Schibbye presoners de consciència, perquè han estat perseguits per la seva feina legítima com a periodistes.
Fins al dia que es va anunciar la sentència, el govern suec gairebé no s’havia pronunciat sobre el cas.
El ministre d’Afers Estrangers suec, Carl Bildt, havia parlat de tècniques de diplomàcia discreta quan se li va preguntar sobre l'estratègia del ministeri per a l’alliberament dels periodistes.
La situació s’ha complicat encara més pels antecedents de Bildt.
Fins al 2006, quan va ser nomenat ministre, Bildt havia format part de la directiva de Lundin Petroleum, l’empresa petroliera sueca sobre la qual volien investigar Schibbye i Persson a la regió d’Ogaden.
Johan Persson abans de la detenció. Amb el permís de ©Kontinent Agency AB.
Després de l’anunci de la sentència, Bildt va parlar del cas a Twitter:
@carlbildt: Suècia expressa la profunda preocupació per la dura sentència pronunciada contra els periodistes suecs a Etiòpia.
Continuarem treballant per alliberar-los.
El primer ministre suec, Fredrik Reinfeldt, va respondre el comentari de Bildt en una declaració pública:
La nostra posició és i continuarà essent que els periodistes eren al país en missió periodística.
Han de ser alliberats com més aviat millor perquè es puguin retrobar amb les seves famílies a Suècia.
En una conferència de premsa , Bildt va manifestar que el procediment prioritari aleshores era la diplomàcia d’alt nivell:
Ens estem assegurant que l’important missatge del primer ministre arribi al govern etíop.
Després negociarem amb les parts involucrades els passos que cal fer en aquest procés.
Aquestes declaracions oficials no van tenir gaire bona acollida a les xarxes socials.
Amb l’etiqueta #EthiopiaSwedes es podien llegir alguns tuits en què es culpava les autoritats sueques d'haver trigat molts mesos a actuar.
Un usuari de Twitter preguntava:
@tommyskot: Quan faran alguna cosa @sweden i @carlbildt perquè els nostres periodistes tornin a casa? #EthiopiaSwedes
A continuació hi ha un recull de reaccions a Twitter:
@annalindberg: Ara comencem a entendre en quines condicions treballen els periodistes africans. #ethiopiaswedes
@sweden: Estic consternat i horroritzat per la sentència contra #ethiopiaswedes @hurriya: difon aquesta iniciativa per bastir solidaritat per a #ethiopiaswedes http://www.facebook.com/freejohanandmartin #svpol
Un dels advocats de Schibbye i Persson, Seleshi Ketsela, va declarar que els seus clients avaluaran si apel·len contra la sentència .
Una alternativa seria demanar un indult a l’estat etíop.
Geòrgia: el retorn dels turcs de Meskheti
La repatriació dels turcs de Meskheti a Geòrgia des de l'Azerbaidjan, Rússia i l'Àsia Central no és només una prioritat per al Govern georgià, sinó també una obligació que ha de complir amb el Consell d'Europa des que en va esdevenir membre el 1999.
El 1944 Stalin va manar la deportació de més de cent mil persones des de la regió georgiana de Meskheti, entre els quals hi havia hemxins (armenis musulmans), kurds i karapapakhs .
Malgrat això, els turcs de Meskheti van ser el grup recol·locat més nombrós.
Pel cap baix, quatre-cents mil turcs de Meskheti viuen actualment fora de Geòrgia, per bé que no se sap del cert quants hi tornarien en un procés que hauria d'haver finalitzat oficialment l'any 2011, però que podria allargar-se.
Aquesta ha estat una de les raons per les quals el procés de reassentament s'ha allargat, especialment perquè ara la major part de la població que forma la regió de Samtskhe-Dzhavakheti és d'ètnia armènia.
De resultes, i per tal de no generar tensions en les relacions interètniques, el Govern georgià està assentant els turcs de Meskheti per tot el país.
Recentment, des del bloc East of Center s'han esmentat les sensibilitats que envolten aquest afer :
Arran de la paranoia de Stalin, durant les dècades de 1930 i 1940 milions de musulmans i integrants de grups ètnics no-eslaus de la Unió Soviètica van ser obligats a desplaçar-se a l'Àsia Central.
Es fa difícil pensar en cap altra comunitat que hagi estat més discriminada i rigorosament ignorada a tot el món com és la dels turcs de Meskheti.
Malgrat això, Geòrgia és clarament incapaç de reallotjar aquesta gran població a cap lloc del seu territori, i menys encara a la subdesenvolupada regió de Samtskhe-Dzhavakheti, on vivien originalment els turcs de Meskheti.
I a sobre hi ha la qüestió armènia i una gran dosi de sentiment antimusulmà.
Salim Khamdiv, del poble d'Abastumani.
Khamdiv tenia catorze anys quan va tenir lloc la deportació © Temo Bardzimaixvili
Amb tot, segons el Centre Europeu d'Afers de les Minories (ECMI) , durant el període de dos anys per presentar les sol·licituds de repatriació que va finalitzar el juliol de 2010, el Govern georgià només va rebre 5.841 sol·licituds degudament complimentades.
Això equival a només 9.350 persones.
Ahıska Türkleri – Ahıskalılar explica què volen els turcs de Meskheti:
Volem tornar a les nostres terres, de les quals vam ser injustament expulsats.
Fins avui, ens hem establert en dos mil assentaments de nou països, inclosos els Estats Units.
En els països on vivim tenim problemes per aconseguir la ciutadania, el permís de residència i el permís laboral.
La nostra llengua i cultura estan a punt de desaparèixer.
Volem tornar al nostre país com a ciutadans georgians i viure a les nostres terres d'ara endavant.
Osman Mekhriev (esquerra) i Islam Niàzov, avis de la comunitat de turcs de Meskheti d'Abastumani, descansen un moment de les oracions de la celebració del final del Ramadà © Temo Bardzimaixvili
L'any passat, al bloc de Zaka Guluiev es detallava la situació d'alguns dels que han tornat a Samtskhe-Dzhavakheti, sobretot des de l'Azerbaidjan:
Fa tres anys que en Muslim Arifov i la seva família van tornar a Akhaltsikhe des de Saatly, una població de l'Azerbaidjan.
Arifov afirma que ara se sent feliç d'haver tornat i viure a la seva pàtria, Geòrgia.
"Els meus pares van ser injustament deportats des d'aquesta regió.
Ara sóc feliç d'haver aconseguit tornar-hi i viure a la meva llar, Geòrgia, amb la meva família."
Fa dos mesos, Mehemmed Rehimov, familiar d'en Muslim, també va decidir tornar amb la seva família des de l'Azerbaidjan i viure a la seva terra natal d'Akhaltsikhe.
Mehemmed Rehimov diu que Geòrgia sembla un bon lloc per viure-hi.
"És molt bo poder viure a la meva pàtria Geòrgia. Ja han passat dos mesos des que vaig arribar-hi.
Aquí sóc feliç amb la meva família i em sento molt a gust."
Ismaïl Moidze, secretari de la societat Vatan diu que la seva organització esperava que més persones demanarien poder tornar.
Però explica que moltes famílies van rebutjar omplir la sol·licitud perquè a Geòrgia calen molts documents per demanar la condició de repatriat.
Per aquest motiu moltes famílies van decidir quedar-se on viuen."
Rana Rakhabova, núvia de vint-i-quatre anys de la vila azerbaidjanesa de Xirinbeili.
Els avis de la Rana, originaris de la vila d'Arali al districte georgià d'Adigeni, van ser deportats a l'Uzbekistan.
Abans de la deportació, els soldats els van dir que tornarien al cap de set dies, i que per tant no havien d'endur-se cap pertinença.
L'àvia va amagar a casa les seves joies d'or amb l'esperança de tornar-hi al cap d'una setmana.
La família de la Rana ha sol·licitat la repatriació i diuen que no volen convertir-se en "refugiats". © Temo Bardzimaixvili
Georgian Youth _BAR_ Multiculturality _BAR_ New Challenges fa un seguiment de com es reintegren els nouvinguts :
A Samstkhe-Dzhavakheti, l'associació regional Toleranti proporciona suport legal, assistència mèdica i lingüística a les famílies dels turcs de Meskheti repatriats.
En el marc del projecte de tres anys “Provisió d'assistència humanitària als turcs de Meskheti repatriats i prevenció de l'"autorepatriació"", l'associació organitza dues vegades la setmana classes per als joves repatriats.
Els nois que assisteixen a classe esperen millorar les oportunitats d'èxit a l'escola, on són educats en georgià, i per recolzar-ne la integració en la comunitat.
Depenent de la seva motivació per aprendre georgià, i de la manera més ràpida possible, aquesta integració té un èxit del 100%.
Malgrat això, com passa sempre, hi ha una qüestió que els impedeix sentir-se com a casa a Geòrgia: esperen rebre una resposta a la sol·licitud per obtenir la ciutadania georgiana, que van enviar fa dos anys.
Sense ciutadania no són ciutadans de ple dret a Geòrgia i, per tant, han de lluitar per accedir a serveis bàsics, com ara l'assistència mèdica.
Però no tenen elecció: com la resta, han d'esperar-se –i això vol dir una vida plena d'incertesa a llarg termini...
Retrats d'Abdullah Gamidov, la seva dona Khalida i el seu pare, Zia Txumidze, sobre un escaquer a la casa de Gamidov a Kant (Kirguizistan).
Zia Txumidze lluitava al front quan va tenir lloc la deportació i no va tornar mai a casa. © Temo Bardzimaixvili
Kenney comenta l'obra del periodista i fotògraf georgià Temo Bardzimaixvili, que ha documentat la tornada a Geòrgia dels turcs de Meskheti, com també la seva vida a l'Azerbaidjan, el Kirguizistan i Turquia.
Una de les obres de Bardzimaixvili, La terra no promesa: el llarg camí de tornada a casa dels turcs de Meskheti, es va exposar a Tbilissi amb el suport del Centre Europeu d'Afers de les Minories , que il·lustra aquest article amb el seu permís.
La comunitat online internacional protesta contra els projectes de llei antipirateria dels Estats Units
El 18 de gener és una data important per a les webs corporatives.
Des de Google fins a Twitpic, juntament amb grups de la societat civil i persones a títol individual, tothom s'ha unit amb un mateix objectiu: protestar en contra de dos projectes de llei dels Estats Units que poden tenir greus conseqüències internacionals per a la llibertat d'expressió a internet.
Com ha escrit el director executiu de Global Voices, Ivan Sigal, "hi ha poderoses forces corporatives i del govern que preferirien veure restringida una xarxa fins ara oberta i accessible".
Els projectes de llei SOPA (Stop Online Piracy Act) i PIPA (Protect-IP Act) forçarien les webs a censurar proactivament la informació amb drets d'autor i podrien, com escrivia Sigal, "suposar grans danys per a la feina dels activistes digitals que viuen sota règims rerpressius, com també restringir la llibertat bàsica d'expressió a tot el món".
Com que aquests projectes de llei afectarien els internautes de tot el món, membres de la comunitat internacional s'han afegit als nord-americans en la protesta.
Des del grup alemany pels drets digitals Netzpolitik fins a Open Media Canada, passant per blocaires a títol individual i usuaris de mitjans socials. Tots pensen de la mateixa manera: atureu aquests projectes de llei.
Apagada
El web francès https://linuxfr.org s'apaga en contra de #SOPA
Unes quantes webs han decidit expressar l'oposició als projectes apagant-se, ja sigui completament o bé amb una portada reivindicativa.
Danica Radovanovic (@DanicaR), escriptora de la xarxa australiana de blocs DejanSEO, parla de la decisió de la Wikipedia de participar en l'apagada, una decisió que afecta la diversa comunitat internacional de la web:
Durant les darreres setanta-dues hores, més de mil vuit-cents usuaris de la Wikipedia han discutit sobre quines de les accions proposades voldrien dur a terme contra els projectes SOPA i PIPA.
Aquest és, amb escreix, el nivell de participació més gran que s'ha pogut veure mai en un debat de la comunitat de la Wikipedia, cosa que il·lustra el grau de preocupació dels wikipedistes sobre la legislació proposada.
La gran majoria dels participants donen suport a la decisió de la comunitat de fomentar una acció pública més important en resposta a aquests dos projectes de llei.
Entre les propostes tingudes en compte pels wikipedistes, la que va obtenir més suport va ser l'apagada de la versió anglesa de la Wikipedia, relacionada amb apagades similars en unes altres webs que s'oposen als mateixos projectes de llei.
L'organització francesa La Quadrature du Net s'ha afegit als opositors nord-americans i ha apagat la web mostrant la imatge següent:
El Partit Pirata de Catalunya se solidaritza apagant la seva web.
Els partits pirates es troben entre els opositors més ferms d'aquests dos projectes de llei.
A Catalunya, l'Argentina, el Canadà, Espanya, Suècia i Suïssa (entre, gairebé segur, molts països més), els partits pirates locals s'han afegit a la protesta i també han apagat les seves pàgines.
També s'han apagat el 18 de gener les webs alemanyes Chaos Computer Club i Green Party, i l'organització internacional Reporters sense Fronteres.
Aquesta organització explicava la decisió i escrivia:
Hem decidit apagar la versió anglesa de la nostra web durant vint-i-quatre hores com a símbol del silenci que s'escamparia per l'actual internet si s'aproven els projectes de llei SOPA i PIPA.
Aquests projectes de llei afectarien un nombre incalculable d'internautes que no han comès cap mena de violació de la propietat intel·lectual perquè es forçaria les webs a blocar l'accés a unes altres pàgines vagament sospitoses d'atemptar contra els drets d'autor.
Si voleu veure més imatges de l'apagada de webs en protesta, consulteu la galeria d'apagades per la SOPA del web Netzpolitik.
Traduint la importància de l'activisme
En alguns països, els blocaires s'han encarregat d'educar les seves comunitats sobre la importància d'oposar-se al SOPA i al PIPA.
La blocaire libanesa Mireille Raad ha escrit un apunt on explica per què els ciutadans libanesos s'han de preocupar per aquests projectes de llei.
Escriu:
Ser un libanès no t'impedeix de ser un usuari d'internet –el SOPA afectarà negativament internet i això inclou les webs de fora dels Estats Units, i aquestes webs sou vosaltres... ...hauríeu de preocupar-vos i estar enfadats perquè, us agradi o no, internet no existeix perquè sí, s'ha creat per companyies que existeixen en països i que han de respondre les lleis locals tot i el fet que internet sigui "global".
Això fa que gent de tot el món es preocupi per la legislació SOPA –i encara que us sentiu més forts, encara hauríeu de preocupar-vos i prendre mesures online– perquè tots els ciutadans del ciberespai són iguals i, per tant, les seves accions han de tenir el mateix ressò.
Una nota anterior de l'activista taiwanès CK Hung, que lluita per la llibertat d'informació, anomena els projectes de llei antipirateria "The Great Firewall of Chinamerica" (el gran tallafocs de Xinamèrica).
En un gràfic , el blocaire demostra el seu punt de vista:
Nota: També hi ha una versió anglesa del gràfic:
També escriu:
Realment espero que els projectes #SOPA i #PIPA no arribin al senat.
Es necessita una legislació contra la pirateria, però aquesta no és la manera de fer-la.
Fent referència a la participaicó de la plataforma argentina Cuevana, @Gaby_xoa diu:
Nepal: no pertany a l'Índia!
…i no podem oblidar el territori del Nepal, perquè també pertany a l'Índia…
Aquest comentari fet recentment per un moderador d'un canal de televisió indi ha indignat molts nepalesos, que han expressat l'enuig en unes quantes xarxes socials.
Quan analitzava l'èxit de taquilla de la pel·lícula de Bollywood DON 2 en el seu programa de televisió ETC Bollywood Business , el presentador i crític cinematogràfic Komal Nahta va afirmar que el Nepal formava part de l'Índia.
El següent vídeo penjat a YouTube recull el controvertit comentari de Komal Nahta:
Aquesta setmana se n'ha parlat molt a les xarxes socials i s'ha reactivat el debat sobre les relacions entre l'Índia i el Nepal.
Com que l'assumpte ha adquirit molta notorietat a internet, especialment a Twitter, Komal Nahta (@KomalNahta) ha hagut de penjar un article explicatiu en aquesta xarxa social, i també ha escrit una entrada de bloc per justificar el seu comentari.
Resulta sorprenent que Komal no hagi demanat perdó al seu bloc.
Per argumentar la seva posició, ha afirmat que aquells qui han posat el crit al cel només són persones irades que no han entès què volia dir.
També ha afegit:
Probablement, la majoria de nepalesos que han generat una controvèrsia on no n'hi havia, ni tan sols sabien que en realitat el Nepal compta com a part de l'Índia a l'hora de calcular la recaptació de les pel·lícules de Bollywood.
A més a més, la seva manera de respondre alguns comentaris fets a Twitter també resulta qüestionable.
El blocaire nepalès Lex Limbu diu al seu bloc:
Quan ho vaig sentir, a mi tampoc no em va fer gràcia.
Però llavors em vaig preguntar per què una persona adulta i culta podia haver dit una cosa així.
Després de buscar-ne explicacions, Komal Nahta es va justificar a Twitter .
És veritat, potser tenia raó dient allò, però és preocupant que ara milions d'indis que no saben gaire de geografia creguin que el Nepal és un territori de l'Índia (de cap manera).
http://youtu.be/xI9BeNHH2_g
Aquesta no és, amb tot, la primera controvèrsia que aixeca la ira dels nepalesos.
El 1998, Madhuri Dixit, un conegut actor de Bollywood, va haver de demanar perdó públicament després de manifestar que temps enrere el Nepal formava part de l'Índia.
Més endavant, l'any 2000, es va acusar l'actor Hrithik Roshan d'haver dit que odiava el Nepal i els nepalesos, i ho va haver de desmentir.
Els casos de Madhuri i Hrithik també es van tractar a la cadena BBC News , que anunciava: "Els cinemes de tot el Nepal han deixat d'emetre pel·lícules índies arran d'un comentari despectiu sobre el Nepal d'una estrella de Bollywood".
Fa poc temps, el presentador nord-americà Stephen Colbert es va riure al seu programa de televisió de la identitat i la cultura nepaleses, la qual cosa va desencadenar a les xarxes socials una sèrie de crítiques semblant .
Jo mateix vaig fer el següent comentari al meu bloc :
La meva opinió és que, encara que es refereixi als càlculs de recaptació, a les normes del sector cinematogràfic o al que sigui, es tracta sens dubte d'un error blasfèmic.
Si es referia a les normes del sector, el presentador ho hauria d'haver dit clarament al seu programa.
Un historial de l'èxit de les dones negres a Europa
Algunes dones descendents de la diàspora africana han arribat a aconseguir unes trajectòries socioprofessionals excepcionals fora del seu país d'origen.
Moltes d'aquestes dones destaquen també en política, encara que en un context difícil.
Sovint vénen de lluny des d'un punt de vista geogràfic i viuen en un context cultural i històric ple de paranys.
Per poder apreciar millor el camí que han hagut de recórrer, cal tornar al segle XIX i recordar com eren vistes pels europeus.
Aquest article tractarà només del cas de les dones de la diàspora africana que van ser escollides o nomenades per a llocs de responsabilitat en països diferents a l'antiga potència colonial que dominava el seu país d'origen.
La història de la "Venus hottentote" és un símptoma de les relacions de l'Occident amb la dona africana durant el segle passat.
SebHervieu explica la història de la sud-africana Saartjie Baartman, més coneguda com la "Venus hottentote".
En un article que va aparèixer l'octubre del 2010 al seu bloc afriquedusud.blog.lemonde.fr, fa la crítica de la pel·lícula d'Abdellatif Kechiche sobre aquesta tràgica història:
Originària de l'illa de la Martinica , als 44 anys, Manuela Ramin-Osmundsen va obtenir el seu lloc de Ministra d'Infància i d'Igualtat dins el govern de centre-dreta noruec el 18 d'octubre del 2007 Va casar-se amb Terje Osmundsen, un membre del partit conservador noruec.
El país no autoritzava la doble nacionalitat.
A Noruega, és obligat que hi hagi representació dels dos sexes als consells d'administració, un 40% de dones com a mínim.
A més, vaig treballar sobre els perills, la violència, els maltractaments dels infants...
Les crítiques van arribar amb el nomenament d'una mediadora.
Si es mira des de lluny, tothom veu que és una bestiesa.
Vaig cedir davant el poder de la premsa. Manuela Ramin-Osmundsen a la Viquipèdia (Noruega) (llicència CC) A Suècia trobem la Nyamko Sabuni, originària de la República Democràtica del Congo.
Va néixer el 1969 a Burundi i el seu pare era un fugitiu.
Va ser escollida diputada al Riksdag el 2002 i va esdevenir, als 37 anys, ministra a Suècia entre els anys 2006 i 2010.
El 1981, a l'edat de 12 anys, va arribar a Suècia amb la mare i tres dels seus cinc germans.
Sotmesa als seus pares, al seu clan i a la seva religió fins als vint-i-tres anys, va aprofitar un viatge amb la família que tenia a Alemanya per fugir i escapar-se d'un casament forçat. Refugiada als Països Baixos, va adoptar els valors liberals de l'Occident fins al punt de convertir-se en una jove diputada de la Haia i declarar-se atea. Com que va treballar als serveis socials del reialme coneix des de dins els horrors tolerats contra les dones en nom del multiculturalisme.
Fervent opositora a diversos aspectes de l'Islam i a les tradicions africanes que no respecten els drets humans, va fundar una ONG els objectius de la qual queden definits al bloc ayaanhirsiali.org de la següent manera:
Xina: l'amenaça d'una repressió brutal plana sobre un poble de Guangdong
Des del setembre de 2011 , al poble xinès de Wukan (districte de Lufeng, província de Guangdong) centenars de persones es manifesten contra l'expropiació il·legal de terres per part del govern. La setmana passada forces armades de la policia van entrar al poble i hi van arrestar alguns líders de la protesta.
Ahir es va descobrir la mort del cap local Xue Jinbo en un centre de detenció policial, tres dies després d'haver-lo arrestat.
La policia ha declarat que va tenir un infart, però la família assegura que el van torturar fins a la mort.
Els habitants de Wukan estan indignats pel presumpte homicidi de Xue i es mostren preparats per continuar plantant cara a les autoritats locals. Molts internautes xinesos han expressat la preocupació pel fet que l'incident pugui donar lloc a repressions violentes.
Segons dades d'alguns diaris de Hong Kong, el valor total de les terres expropiades superaria els set-cents milions de iuans.
El 22 de setembre de 2011 el promotor immobiliari Chan Man Ching i un gran nombre de mafiosos locals van entrar a la força al poble i van reprimir a cops els protestants.
El 21 de novembre, després que milers de veïns assetgessin un edifici governamental , les autoritats locals van prometre que solucionarien el conflicte organitzant eleccions municipals abans de quinze dies.
Però en comptes de complir la promesa, el 3 de desembre el govern municipal va començar a arrestar els dirigents de la protesta.
La reacció dels habitants de Wukan no es va fer esperar i dos dies després van assetjar la seu del Partit Comunista a Wukan.
El 10 de desembre, després de saber que la policia tenia previst continuar amb les detencions, milers de veïns van bloquejar els accessos al poble.
Les forces armades de la policia assetgen el poble
Fotografia de Xue Jinbo, al lloc web de Chinese Human Rights Defenders
L'usuari de Twitter @milpitas95035 informava sobre la situació al tuit següent:
Aràbia Saudita: una família que viu en un cementiri
Allunyat de l’escena política i en un pla més humà, el curtmetratge Almagbarah (cementiri, en àrab), del jove director saudita Bader Al-Homoud, ha canviat la vida d’una família.
Bader descrivia les seves sensacions sobre el curt al següent tuit : Avui m’he deprimit mentre editava una pel·lícula que també us deprimirà a vosaltres.
Aquest film de tres minuts de duració (penjat a YouTube) retrata una família que viu en un cementiri a l’Aràbia Saudita.
No hi ha guió, ni tampoc diàleg; només es mostren imatges dels membres de la família, dels nens que juguen al cementiri i de la lamentable pobresa en què viuen.
Alguns saudites han expressat a Twitter la seva profunda emoció veient el film. Seguidament es poden llegir algunes reaccions amb l'etiqueta #ma8barah.
Estimat ciutadà saudita: per a la seva comoditat, li oferim una vivenda lluny del soroll i prop del seu lloc de descans!
Una captura d’imatge del curt.
@hayaalshatti es preguntava :
Ai d’aquells que els han robat la dignitat!
En resposta al vídeo, que ja ha rebut més de 148.000 visites a YouTube, smartman7779 deia : És molt trist.
He plorat mentre el mirava!
Tres hores després que es publiqués el film, la princesa saudita Ameerah Al-Taweel , vicepresidenta del Consell Administratiu i presidenta del comitè executiu de la fundació Alwaleed Bin Talal , va fer el següent anunci a través del seu compte de Twitter :
@malsahli comentava : Si el creatiu Bader no hagués retratat aquesta família, els seus membres encara viurien oblidats darrere dels gratacels!
I @essamz destacava la força de les xarxes socials :
Dos dies més tard, @BaderAlHomoud anunciava el següent : Un donant anònim ha regalat un cotxe a la família.
Brasil: debat cultural mentre la cançó "Ai se eu te pego" esdevé internacional
Si esteu al corrent de les darreres tendències musicals, si us agrada realment la música brasilera o si, per exemple, sou seguidors de Cristiano Ronaldo, potser deveu haver escoltat la cançó "Ai se eu te pego".
O potser la versió anglesa, "Oh if I catch you".
El cantant brasiler Michel Teló ha començat el 2012 amb un gran èxit internacional gràcies a aquesta cançó.
Sorprenentment o no, els internautes brasilers han estat crítics amb la música de Teló i mostren una certa preocupació per la visió internacional de la música brasilera dels darrers temps.
"Ai se eu te pego" s'ha fet un lloc en les primeres posicions de les llistes d'èxits de tot el món amb rècords de descàrrega a l'iTunes.
Els resultats més impressionants són definitivament els d'Europa, on Teló ha aconseguit el primer lloc a Portugal, Itàlia i Espanya, països on aviat presentarà la reeixida cançó en la seva primera gira internacional.
Michel Teló en concert.
Compartit via Wikipedia amb llicència CC BY-SA 2.0 .
Des del Brasil fins a la 'telobalització'
Michel Teló, de trenta anys, representa el sertanejo universitário, el subgènere més nou del 'sertanejo', un gènere musical que té l'origen en la cultura caipira del centre i sud del Brasil.
Alguns futbolistes han triat la cançó per celebrar els gols.
El jugador brasiler Neymar (del Santos FC) fins i tot ha aparegut al videoclip.
Marcelo Vieira i Cristiano Ronaldo (del Reial Madrid) van celebrar un gol ballant la coreografia de la cançó l'octubre del 2011.
Europa en crisi (amb Michel Teló)
Alguns altres han fet versions molt creatives de la música de Teló, com el vídeo següent, que adapta la lletra per dir "Troika, Troika, assim você me mata" (Troika, troika, així em mata vostè), com a queixa contra les polítiques d'austeritat imposades pel Fons Monetari Internacional, el Banc Central Europeu i la Comissió Europea, i que tenen un gran impacte en la vida dels ciutadans portuguesos:
La crisi a Europa sembla ser un acudit comú en les versions que s'han fet de la música de Teló.
Alguns suggereixen que aquesta deu ser la causa de l'èxit que té al continent.
L'usuari brasiler Valdete da Silva (@amigavaldete) va piular una valoració semblant a Twitter:
Corea del Sud: un activista imputat per retuitejar missatges de Corea del Nord
La setmana passada van acusar un fotògraf i activista per la llibertat d’expressió sud-coreà de violar la llei de seguretat nacional del seu país per haver retuitejat missatges publicats en un compte oficial de Twitter del govern nord-coreà.
Tot i que el cas ha aixecat l’interès de molts mitjans de comunicació internacionals, els mitjans sud-coreans gairebé no se n’han fet ressò.
Aquest esdeveniment ha tornat a posar sobre la taula la controvertida llei de seguretat nacional del país asiàtic. La legislació prohibeix les “accions que beneficiïn l’enemic”, però no especifica quines accions constitueixen delicte.
Tuits controvertits
A Park Jung-geun, de vint-i-tres anys, el van arrestar el mes passat, però l’episodi havia començat el setembre de 2010 quan la policia va fer una batuda al seu estudi de fotografia a Seül.
Segons que informa un diari sud-coreà , des del març de 2010 fins al gener de 2011 Park va retuitejar a través dels seus dos comptes de Twitter (@seouldecadence i @dprkdecadence) aproximadament cent dos missatges publicats originalment al compte @uriminzok del govern de Corea del Nord.
També va publicar trenta enllaços que dirigien a vídeos del país veí.
Imatge de perfil de l’usuari de Twitter @windburial. L’usuari va adoptar aquesta imatge creada per Park com a mostra de suport.
Park va publicar en total tres-cents vuitanta-quatre tuits “problemàtics”, que només representen un 0,5% de tots els seus missatges en aquesta xarxa social.
Segons el seu parer es van descriure aquests tuits com “una mostra de coordinació amb la propaganda de l’enemic” (en referència a Corea del Nord) i es va recriminar que “difonen els missatges de l’enemic”.
L'encausat va reivindicar que només volia satiritzar el règim nord-coreà i va assegurar que el malentès s’havia produït per una lectura dels missatges fora de context.
Park va publicar, per exemple, una imatge retocada d’un típic cartell de Corea del Nord (a la dreta): agressiu, bel·licista i amb un clar predomini del color vermell.
Havia substituït la cara del soldat original pel seu propi rostre, i el rifle per una ampolla de whisky.
En una altra piulada, Park es comparava a si mateix amb Kim Jong-un, el nou cap de Corea del Nord, perquè tots dos "han heretat” una cosa del seu pare: en Kim, el poder, i en Park, un estudi de fotografia.
Silenci dels mitjans de comunicació sud-coreans
El que ha desconcertat els sud-coreans és que, malgrat la batuda policíaca a l’estudi de Park l’any passat i les dures crítiques de l'opinió pública a internet, les últimes notícies han arribat principalment de mitjans internacionals.
De fet, fins que els mitjans locals no han informat del cas, la majoria de sud-coreans no sabia res sobre la imputació de Park.
Hong Sung-soo (@sungsooh) va tuitejar el missatge següent:
El Carib: reflexions sobre el 2011
La blocosfera regional del 2011 ha vist com alguns territoris, sobretot Cuba, quedaven al capdavant, especialment en activisme digital.
Mentrestant, la resta del Carib ha bregat amb tot coses, de l'homofòbia a estats d'emergència, han resistit els huracans i s'hi han qüestionat els límits de la intimitat en línia, s'ha discutit un accident d'avió i el Memorial Internacional de la Sida i s'han convertit en fans aferrissats del Project Runway.
Aquí teniu un repàs breu del que les editores de llengua espanyola i del Carib, Firuzeh Shokooh Vallue i Janine Mendes Franco, respectivament, han acordat que ha estat important del 2011...
Haití. Recuperar-se del terratrèmol, Aristide i les eleccions
Mentre un Haití físicament i econòmicament devastat lliutava per aixecar-se després del terratrèmol del 12 de gener de 2010, Twitter anava ple de tuits amb les etiquetes #remember #Haiti i els internautes recordaven la devastació i tenien un record per les víctimes i supervivents.
El país s'anava a encara amb una altra realitat estranya en forma de la visita curiosament oportuna del dictador a l'exili Jean Claude Duvalier.
Ben aviat es va parlar d'una detenció imminent per actes de corrupció durant el seu mandat, però tot i que se'n van presentar carrècs, el cas va quedar aparcat, perquè la prescripció ja havia expirat.
Tent city, Juvenat, per caribbeanfreephoto, used under an Attribution-NonCommercial-ShareAlike 2.0 Generic Creative Commons License.
Uns quants mesos després, les eleccions del país van agafar el centre de l'escenari, amb informes d'amenaces polítiques i la violència consegüent.
Al final va resultar que el candidat acusat d'amenaçar, Michael Martelly, popularment conegut amb el sobrenom de Sweet Micky, va reclamar la victòria a les urnes.
Amb la confusió del terratrèmol i les eleccions, la frustració contra la presència de les Nacions Unides a Haití (MINUSTAH) es va intensificar, en part de resultes dels seus soldats, que van ser a l'origen d'un brot de còlera que va matar milers d'haitians, i en part pels seus crims contra el poble haitià.
Mort d'un dissident i de la dirigent de les Damas de Blanco, i reformes
L'alegria per l'alliberament dels presoners polítics cubans el 2010 aviat es va convertir en tristesa arran de la mort de Juan Wilfredo Soto García, membre de l'oposició.
Dissidents locals van insistir que la policia l'havia pegat, mentre el govern mantenia que Soto havia patit una "pancreatitis aguda" que "va comportar la fallada múltiple d'òrgans" i deia que les denúncies eren una 'campanya de deprestigi' amb el propòsit de debilitar la revolució cubana.
L'incident va posar en dubte el modus operandi del govern cubà, especialment tenint en compte la seva repressió sistemàtica de les Damas de Blanco, un dels grups d'oposició més respectats a l'illa, les membres del qual són les dones dels presoners de consciència.
Ben aviat les Damas de Blanco van tornar a saltar a la llum, aquesta vegada per l'hospitalització de la dirigent, Laura Pollan, que es va morir poc després.
La causa oficial de la mort va ser una infecció no identificada que, segons que s'informa, al final va resultar ser dengue (anomenat també febre vermella), però alguns observadors van suggerir que el seu tractament mèdic podia haver estat per sota a causa de la seva posició política.
Tot i el condol per la mort de l'activista de drets humans, molts blocaires expressaven la preocupació per la seguretat dels altres dissidents cubans, tenint en compte el clima d'agressió de l'estat. #TwitHab 2011.
Foto per Elaine Díaz.
Un dels bons moments a la blocosfera cubana aquest any va ser el primer míting d'usuaris de la xarxa social Twitter #TwitHab, convocat el mes de juliol al 23 i 12 del districte de Vedado i al Pabellón Cuba.
L'esdeveniment va comptar amb quasi cent persones, entre estudiants joves, administradors, professors, periodistes i blocaires, amb una certa controvèrsia.
Twitter, evidentment, ha servit com a eina d'expressió, debat i solidaritat interessant.
El VI congrés del Partit Comunista de Cuba (PCC), celebrat a l'Havana entre el 16 i el 19 d'abril de 2011, va marcar un moment crucial per al sistema econòmic cubà i per a la societat cubana en general.
Membres del partit van aprovar mesures per establir límits dels mandats per als dirigents del partit i del govern, per legalitzar la propietat i les vendes d'habitatges i per reestructurar els salaris perquè siguin determinats en part per la quantitat i qualitat del treball realitzat pels treballadors.
República Dominicana. Drogues, huracans i medalles d'or
El mes de novembre passat, el Partit de l'Alliberament Dominicà (PDL) va nomenar Margarita Cedeño, la dona de l'actual president Leonel Fernández, candidata a la vicepresidència a les eleccions.
La connexió de drogues entre la República Dominicana i Puerto Rico va arribar als titulars el 2011: el septembre hi havia el cas infame de la sentència de Figueroa Acosta , considerat un dels casos més escandalosos de tràfic de drogues a les dues illes.
Al principi de la temporada dels huracans, l'Irene va devastar la costa del nord de la República Dominicana i hi va deixar trenta mil afectats i onze mil desplaçats aproximadament (la tempesta també va afectar les Bahames).
Per fi, va ser un bon any per a l'esport: la República Dominicana va aconseguir un recòrd històric de medalles als Jocs Panamericans de Guadalajara (Mèxic), amb set medalles d'or, nou de plata, i disset de bronze en vint-i-sis esports.
Trinitat i Tobago. Estat d'emergència
L'agost molts internautes es van quedar desconcertats per la declaració inesperada d'un estat d'emergència, aparentament per tractar el creixent índex de delinqüència al país.
Nicholas Laughlin va resumir el sentiment general assenyalant que "aquest acte legal, que afecta una àmplia gamma de drets civils, ha desencadenat un gran debat sobre les arrels de la delinqüència a Trinitat i Tobago i les implicacions de l'estratègia actual de govern".
Els errors del govern van donar lloc a la confusió i frustració creixents; els blocaires es van desfogar aquí i aquí.
Quan l'estat d'emergència per fi es va acabar i, tal com s'esperava, la deliqüència violenta va ressorgir, la ciutadània es va preguntar què s'havia aconseguit, si s'havia aconseguit res.
Puerto Rico. La violència masclista i la delinqüència, les arts i els esports
El 2011 va ser l'any més violent de la història de l'illa amb 1.136 assassinats a partir del 31 de desembre , un augment de 15% respecte a 2010.
Vint-i-sis dones van ser assassindes (vuit casos queden sota investigació) per la parella o ex-parella, un dels índexs més alts des de fa anys.
El moviment feminista i un grup actiu de blocaires feministes han estat a l'avantguarda de la denúncia, criticant la falta d'acció de l'estat contra la violència maclista.
El Departament de Justícia dels Estats Units ha acusat el Departament de Policia de Puerto Rico d'un seguit de violacions de drets civils i més pràctiques il·legals.
D'una altra banda, va ser un any increïble per a les arts i l'esport.
El duo de hip hop Calle 13 va aconseguir un recòrd als Premis Grammy, on va guanyar amb el seu àlbum més recent, Entren los que quieran, dinou Grammys llatins al llarg de la seva carrera.
La seva bonica cançó "Latinoamérica" ja s'ha convertit en un himne de tots els llatinoamericans al món.
En esports, el jugador de bàsquet professional de Puerto Rico José Juan Barea es va convertir en una de les icones nacionals més estimades després de guanyar el Campionat de l'Associació Nacional de Bàsquet (NBA) del 2011 amb Dallas Mavericks, un equip de Texas (veieu aquest vídeo curt de la vida de Barea).
Comiats
Finalment, els blocaires del Carib van escriure comiats eloqüents a unes persones importants, unes de collita pròpia i unes altres de més regions del món.
Trinitat i Tobago va perdre un activista del medi importantíssim, el professor Julian Kenny, i també una icona cultural, el doctor Pat Bishop.
També hi va haver dol quan els blocaires tecnològics van saber la mort del cofundador d'Apple Steve Jobs, i van escriure sobre els seus productes amb visió de futur que havien canviat les seves vides i feines.
L'activista dels drets humans Sonia Pierre es va morir el 4 desembre a quaranta-vuit anys.
Pierre va dedicar la seva vida a la defensa dels drets dels haitians vivint a la República Dominicana i dels dominicans d'origen haitià.
Va ser la fundadora del Moviment de Dones Dominico-Haitianes (MUDHA).
Se la recorda com una activista valenta que va lluitar contra el sexisme i el racisme tota la vida.
Més coses que s'esperen
No dubtem que els blocaires del Carib tindran molt més de què parlar (els resultats de les eleccions recents a Jamaica, per exemple) i esperarem seguir la blocosfera regional mentre continuem esforçant-nos per un intercanvi d'idees significatiu.
Janine Mendes Franco ha escrit aquesta notícia amb la contribució de Firuzeh Shokooh Valle.
A la secció de Cuba hi ha extractes de notícies dels autors de GV Ellery Biddle i Elaine Días.
Gràcies a l'Emil Rodríguez Garabot per la seva ajuda en la secció sobre la República Dominicana.
Espanya: Càrregues policials violentes contra estudiants a València
A l’Institut d’Educació Secundària Lluís Vives de València (#IESLluisVives), els estudiants es van concentrar per protestar contra les retallades que aplica la Conselleria d'Educació i, sobretot, perquè han d’anar amb mantes a l’institut a causa de la reducció del pressupost en calefacció.
A l’institut es van viure moments de molta tensió a causa d'unes càrregues policials injustificades, instruïdes per Paula Sánchez de León, la delegada del Govern espanyol al País Valencià, i que van acabar amb deu joves detinguts.
A continuació podeu veure uns quants vídeos sobre l’incident que han circulat per les xarxes socials.
Els mitjans digitals i les xarxes socials han estat, de nou, una plataforma clau d’intercanvi d’informació, denúncia i debat.
Filipines: protesta contra l'eliminació d'arbres per part d'un centre comercial
El projecte de SM City Baguio, un centre comercial del nord de les Filipines, d'eliminar més de cent arbres per fer lloc a un nou aparcament i una zona d'esbarjo s'ha rebut amb protestes multitudinàries de ciutadans preocupats i de grups d'activistes.
SM pertany a l'home de negocis més ric de les Filipines.
Milers de persones van manifestar-se pels carrers de la ciutat de Baguio el 20 de gener per defensar els arbres i van fer una crida al boicot públic de SM City Baguio.
L'etiqueta #ProtectBaguiotrees va convertir-se en el concepte més utilitzat a Twitter al país aquell dia.
El bloc Take Me to the Riot va fer que la tornada de la cançó de Joni Mitchel "They paved paradise to put up a parking lot" fos el punt de partida de les reflexions sobre la qüestió:
Còmicament, sembla com si la història sencera d'aquella muntanya hagués estat sempre relacionada amb desarrelaments i desplaçaments.
Les tribus –com els kankanaey, els igorots i els ifugao– van ser desarrelades del cor de la ciutat i desplaçades cap a més llocs.
Alguns van haver d'anar-se'n a zones de la província de Benguet.
Aquesta gent, com els arbres, han viscut aquí durant més anys que qualsevol SM Baguio, 7-eleven o McDonald's de Session Road.
Però el mercantilisme, en aquest cas els grans aparcaments, sempre són més forts –prou per desarrelar i desplaçar aquells qui coneixen la terra des de fa més temps i potser més íntimament.
Protesta davant de SM Baguio.
Foto de @KrissyAngela
El bloc A Mommy Who Tries Living Life to the Fullest!, inspirat per l'animació en 3D Wall-E (que ens ensenya a protegir el medi), assenyala la manca de diferències significants entre arrancar els arbres per traslladar-los i tallar-los.
Aquestes promeses estan bé si no saps què va passar amb els arbres que es van trasplantar en el passat.
Michael Bengwayan (director executiu de Cordillera Ecological Center-PINE TREE) va dir que, dels 497 pins que va trasplantar Camp John Hay Development Corp. l'any 1994, només en van sobreviure menys del 20%, i els que no van morir mostraven signes de deteriorament.
Per tant, hauríem de ser conscients que dels 187 pins que es trasplantaran, només en sobreviuran aproximadament 30.
Els habitants de Baguio City es queixen de la manca de consultes públiques i qüestionen l'expedició del permís al centre comercial per arrencar el arbres.
Els estudiants ataquen la complicitat del govern amb les grans empreses:
Pitjor encara, fins i tot l'administració actual aprova aquesta mesura unilateral i sembla no voler protegir els interessos de la majoria de la població.
El president Aquino, juntament amb els mateixos funcionaris, no mostra desaprovació per aquest pla i el DENR (Departament de Medi i de Recursos Naturals) concedeix el permís per a l'execució del projecte.
El bloc Stretching the Symbolic, mentrestant, arriba a la conclusió que la protesta acabarà essent, a la llarga, contra el "sistema capitalista internacional":
No es tracta només d'una lluita pels arbres, o contra els centres comercials i la seva avarícia corporativa; és una lluita per la nostra gent, per Baguio i el país, contra un sistema on els projectes de tala d'arbres com aquest només són una de les nombroses manifestacions del mal.
És una lluita contra un sistema on les coses es fan en benefici d'uns pocs i a costa de la majoria.
Global: pregàries solidàries per donar suport als tibetans
Des del principi de febrer de 2012 han tingut lloc actes a tot el món per expressar la solidaritat amb els tibetans, a petició del kalong tripa (càrrec semblant al de primer ministre) Dr.
Com que el 22 de febrer comença l'Any Nou tibetà, els activistes demanen una altra onada d'actes solidaris.
Mapa de concentracions a escala mundial en solidaritat amb els tibetans que van tenir lloc el 8 de febrer de 2012.
Des de la invasió del Tibet, el govern xinès ha reivindicat que intenta crear un paradís socialista.
Tot i això, nega als tibetans molts drets humans bàsics: es destrueix l'entorn fràgil on viuen, s'assimila la llengua i cultura tibetanes, s'han prohibit els retrats de la seva santedat el dalai-lama i els tibetans es troben econòmicament marginats.
En definitiva, el Tibet està pràcticament bloquejat.
Ara s'ha negat l'entrada als estrangers que vulguin viatjar pel Tibet i, a més, tota la regió es troba sota una llei marcial no declarada.
Demano als dirigents xinesos que facin cas dels crits dels manifestants tibetans i d'aquells que s'han autoimmolat.
A través de la violència i la matança no podran solucionar mai els autèntics problemes dels tibetans, ni tampoc podran tornar l'estabilitat al Tibet.
L'única manera de solucionar el problema del Tibet i, així, tornar a portar-hi una pau duradora és respectant els drets dels tibetans i dialogant.
Quan algú es compromet profundament al diàleg pacífic, l'ús de la violència contra els tibetans és inacceptable i s'hauria de condemnar del tot, tant a la Xina com al món.
Apel·lo a la comunitat internacional per mostrar solidaritat i per alçar la veu en suport dels drets fonamentals del tibetans en aquest moment tan crític.
Demano que la comunitat internacional de les Nacions Unides enviï una delegació d'investigació al Tibet i que els mitjans de comunicació de tot el món també tinguin accés a la regió.
Els dirigents de la Xina haurien de saber que matar els "membres de la seva família" és, sens dubte, una violació de les lleis internacionals i xineses i que, això, suscitarà més dubtes sobre la legitimitat moral de la Xina i sobre la seva posició en afers mundials.
Durant la visita del vicepresident xinès Xi Jingping als Estats Units que va tenir lloc el 14 de febrer, els activistes tibetans van donar la benvinguda a Xi i al grup organitzat de seguidors amb notícies sobre les condicions dels drets humans a la Xina.
A continuació mostrem un vídeo de YouTube del 15 de febrer a Muscatine, Iowa:
Com que l'Any Nou tibetà ja s'acosta, bastants activistes provinents de Hong Kong han organitzat una concentració nocturna amb espelmes fora de l'oficina d'enllaç del govern xinès per lamentar l'autoimmolació d'aquells tibetans que exigien la llibertat del Tibet.
A més a més, més de dos-cents quaranta activistes s'han inscrit a l'esdeveniment "Preguem perquè el Tibet tingui llum" (Butter Lamp Pray event*), per expressar la solidaritat amb els tibetans:
Al Tibet,entre el 27 de febrer de 2009 i el 19 de febrer de 2012, vint-i-tres tibetans s'han autoimmolat (quinze dels quals han perdut la vida) per reclamar un Tibet lliure i exigir la tornada del dalai-lama.
Sota les circumstàncies repressives que viu el Tibet, l'autoimmolació s'ha convertit en l'últim acte de manifestació sense violència.
Encara que la qüestió del Tibet sembla que queda molt lluny de nosaltres, sí que hi podem fer alguna cosa: com a mínim, podem resar pels que hi han perdut la vida.
D'entre els tibetans budistes, una de les pràctiques espirituals és oferir un ciri tibetà encès que representa la il·luminació de la saviesa i que serveix per purificar el mal karma.
Segons aquesta creença, tots hauríem d'encendre ciris en record dels tibetans que s'han autoimmolat i pregar pel Tibet.
* Nota: l'autor ha afegit un enllaç amb l'esdeveniment publicat a Facebook.
La imatge destacada en miniatura mostra la Marxa per la Llibertat del Tibet que va tenir lloc al centre de Londres, Anglaterra, feta per Sinister Pictures, copyright Demotix (12-03-2011).
Grècia: "Vaig signar el memoràndum de l'FMI sense haver-lo llegit"
Aquest apunt forma part del nostre especial Europa en crisi.
Una commoció majúscula aguaitava els ciutadans grecs el 23 de gener del 2012, quan Louka Katseli, l'anterior ministre de Treball i Seguretat Social (2010) i ministre d'Economia, Competitivitat i Navegació (2009), confessava que només havia disposat de tres hores per llegir el memoràndum de l'FMI sobre la crisi de deute del país.
Pero Michalis Chrysochoidis, actual ministre de Desenvolupament, Competitivitat i Navegació i antic ministre de Protecció Ciutadana, va admetre en una entrevista televisiva que havia signat el memoràndum sense ni tan sols haver-lo llegit, adduint que, "simplement, tenia unes altres obligacions en aquell moment, com ara combatre la delinqüència".
El ministre Manolis Chrysochoidis.
Foto a Flickr de l'usuari Piazza del Popolo (CC BY 2.0).
Les notícies van difondre's ràpidament a internet, amb reaccions des de la crítica extrema fins a l'insult, en expressió del rebuig cap al sistema polític i en burla per l'excusa del ministre.
En una hora o dues, el cas es va convertir en tendència mundial a través de l'etiqueta de Twitter #de_diavasa_to_mnimonio_giati (No vaig llegir el memoràndum perquè...):
@northaura: En aquest moment Twitter és una "festa" absoluta amb el "No vaig llegir el memoràndum" de la declaració del ministre Crysochoidis, a l'etiqueta #De_diavasa_to_mnimonio_giati
Asteris Masouras, autor i editor de Global Voices (@asteris), va fer una col·lecció d'apunts, fotos i tuits a Storify.
Aquí n'esmentem alguns:
@ngeor: #De_diavasa_to_mnimonio_giati Vaig ser elegit per dirigir, no per llegir.
Vull aclarir i confirmar el meu argument.
Sí, repeteixo que no vaig llegir el memoràndum.
No em vaig encarregar ni del text ni de les "suposades" negociacions.
I no ho vaig reconèixer amb orgull.
Encara diria més, no ho dic per eludir responsabilitats.
Ben al contrari.
Considero aquest com un dels més grans errors de la meva carrera política; perquè vaig interpretar erròniament aquells moments crítics i estava preocupat pels afers menors, la meva feina de ministre, enlloc de coses més crucials com la meva responsabilitat com a membre de la direcció del país.
Ho vaig dir per remarcar com tothom ha de canviar.
Estàvem acostumats a confiar en cada dirigent, en cada primer ministre; a votar al Parlament i estar d'acord amb el govern.
Són temps que ja pertanyen al passat i a un model acabat.
El que es necessita és col·lectivitat, responsabilitat personal i col·laboració.
Durant el darrer any, el govern i els diputats del Parlament han estat objecte de dures crítiques per haver acceptat el memoràndum de l'FMI i per la seva inacció contra la crisi socioeconòmica al país, que n'ha empès molts a defensar les seves conviccions.
Abans, l'octubre del 2011, ja s'havia vist un altre "missatge de descàrrec", en aquest cas de l'antic diputat del PASOK (partit socialista) Thomas Rompopoulos, que va afirmar durant la gravació d'un programa de ràdio: "Ningú no va tenir temps de llegir el memoràndum, ni jo ni ningú no ho va fer.
Era una qüestió de confiança":
A les dures acusacions rebudes pel ministre Chrysochoidis, molts internautes també han criticat la situació política general a través de les xarxes socials, i també la seva "ceguesa", per la connivència amb les accions infectes dels polítics:
@helena_chari: Grècia no necessita armes de destrucció massiva; ja té polítics.
Itàlia: condemna històrica en el procés Eternit sobre l'amiant
A Itàlia, ja es coneix el veredicte del procés Eternit sobre les conseqüències mortals de l'amiant.
Els responsables d'Eternit havien posat en perill la vida dels seus treballadors i també havien comès delictes contra el medi.
Tot i que molts dubtaven que se'ls condemnés, finalment se'ls ha considerat culpables el 13 de febrer del 2012 a Torí, al nord d'Itàlia.
Els dos dirigents més importants de la multinacional Eternit han estat condemnats a setze anys de presó després d'un judici penal que va començar el 2009.
Els jutges han considerat Stephan Schmidheiny, l’antic propietari d'Eternit, i Louis de Cartier Marchienne, antic administrador de la sucursal italiana, responsables d'unes tres mil morts causades per l’amiant que van tenir lloc principalment a Casale Monferrato i rodalia.
També han estat condemnats a indemnitzar les víctimes, les seves famílies i algunes associacions de la societat civil amb desenes de milions d'euros, en total uns sis mil demandants.
La sentència, l'han rebuda amb satisfacció centenars de familiars i víctimes de l'amiant, com també els representants d'associacions estrangeres de víctimes.
Homenatge als morts per l'amiant davant la seu de Fibronit a Casal Monferrato - foto de Ro-buk: I' m not there a Flickr, reproduïda amb llicència Creative Commons CC-By
La web Swissinfo dóna alguns detalls de la sentència:
Principalment hauran de pagar vint-i-cinc milions d'euros a la ciutat de Casale Monferrato, vint milions a la regió del Piemont i quinze milions a l'Inail (Institut Nacional per l'Assegurança contra els Accidents Laborals).
El senyor De Cartier també haurà de pagar quatre milions d'euros a la ciutat de Cavagnolo.
A més, els senyors Schmidheiny i De Cartier hauran de pagar entre setanta mil i cent mil euros a vuit associacions, entre les quals alguns sindicats i l'associació ecologista WWF.
Les víctimes de l'amiant i les seves famílies rebran indemnitzacions la majoria de les quals amb un valor entre trenta mil i trenta-cinc mil euros, segons la llista que va llegir el president del tribunal.
Amb l'Andeva, va desplaçar-se a Torí una delegació de cent seixanta víctimes i vídues procedent de totes les regions de França (Borgonya, Roine-Alps, Martigues, Dunkerque, París).
Entre aquests hi havia antics treballadors de les fàbriques d'Eternit a França.
Per fer-nos una idea del nombre de persones que es troben en aquesta situació i sense ajuda, la blocaire Valerie Wilson ha escrit al bloc Suite 101 :
Itàlia: Volunia, un nou cercador, encén la blocosfera
Volunia és un nou motor de cerca que fomenta la interacció entre les persones que busquen els mateixos temes en diferents idiomes.
No va entrar en funcionament fins el 6 de febrer, però Volunia ja ha estat motiu de moltes reaccions a la blocosfera internacional. Les reaccions van de l'entusiasme a la decepció.
Aquesta nova creació és obra d'un professor italià. El logotip de Volunia a Wikipedia.
Jean-Marie, a Presse-citron.net, se sorprèn que aquest projecte hagi pogut sortir a la llum, i encara més que ho hagi fet dins d'una universitat:
Aquest ambiciós projecte ha hagut d'afrontar un mercat mundial destruït per monopolistes gegants que es poden comptar amb els dits de la mà.
Després va haver de desenvolupar-ne tota la part tècnica, extremament sofisticada i en un context acadèmic on implica els estudiants.
Deriving from the Italian words volo (flying) and luna (moon), Volunia is the fruitful result of three years of hard work put in by Marchiori.
Derivat dels mots italians volo (el vol) i Luna (la lluna), Volunia és el resultat amb èxit de tres anys de tasca intensa de Marchiori.
Al bloc Abondance.com Olivier Andrieu, després de provar el funcionament d'aquest nou motor de recerca, conclou:
En resum, l'eina sembla tenir un bon començament... - Volunia canviarà?
Sense parlar d'una veritable revolució, aquest nou motor de recerca és agradable i no canvia els nostres costums.
De totes maneres, té l'avantatge de proposar una alternativa a Google. Una altra qüestió és si competirà amb Google els mesos vinents.
Això ja es veurà amb el temps, quan s'obrirà a més usuaris, que ho decidiran.
Però les nostres primeres proves són força positives...
Jo també sóc un usuari avançat i, encara que la idea sigui bona, crec que la interfície és molt pesada. Hi ha moltes barres a tot arreu, massa funcions.
Quan has utilitzat Google i el seu estil senzill, de seguida trobes aquesta interfície sobrecarregada.
@Baptiste REY L'índex de Volunia (encara) no sap què és ésser comparat amb motors de recerca més grans, i els SERPS, de moment, només mostren les webs que tenen una certa autoritat.
Les discussions entre usuaris avançats al xat informen d'una manca de pertinència en les recerques de persones (ahhhhh..., les primeres cerques d'un mateix per admirar-se al mirall virtual;)
Andy va dir :
En aquest sentit Volunia també té punts positius: la idea de crear com una "xarxa social" entre persones que s'interessen pels mateixos temes, i invitar-les a comunicar-se entre si (i, sens dubte, donar també informació a Volunia, d'una manera molt més intel·ligent que no Knowl), és una bona idea.
Quant als resultats de les cerques, de moment és ridícul.
Val més que Volunia signi tan aviat com sigui possible un acord amb "un dels grans motors".
(Si vull inventar un nou mitjà de transport amb rodes, no faré que un equip d'enginyers torni a inventar la roda...)
Bobbie Johnson, en una entrada titulada “Is Volunia Italy’s answer to Google — or just hot air?"
("Volunia és una resposta italiana a Google..., o són només paraules al vent?") publicada al bloc Gigaom.com, escriu :
AHHAHAHAH ) No estic gaire a favor de la cerca social revelada (indicar que algú més mira una web, us l'imagineu cercant una web porno i mirant quins dels vostres amics les visiten?
Després d'haver-lo provat, Danilodellaquila.com també hi diu la seva :
Maldives: a un pas del caos
Tres anys després de les primeres eleccions democràtiques amb candidats d'uns quants partits a les Maldives, ha arribat un govern democràtic al poder. En aquests moments, amb tot, la jove democràcia sembla abocar-se al caos.
L'experiment democràtic de les Maldives pot estar encarant-se a una mort prematura mentre els criminals que pertanyen al partit governant i els de l'oposició topen als carrers de la capital, Male. Arran d'aquestes topades, la ciutat veu com augmenten els actes de vandalisme sobre la propietat privada, els incendis a les televisions privades i les lluites cos a cos sota una pluja de maons i pedres.
Una rebel·lió dins el cos de policia ha causat una desagradable confrontació entre els militars i els policies, i una part dels militars s'ha acabat afegint al motí de la policia.
La tensió va arribar al punt culminant quan van aparèixer informacions contradictòries sobre la renúncia del president.
La crisi política a les Maldives va començar el mes de gener passat, quan el govern va demanar a la policia que investigués alguns dirigents de l'oposició perquè, segons denunciava, havien acusat el govern sense fonament i havien insinuat que perjudicava la fe islàmica al país.
Segons els líders de l'oposició, els detractors estaven desconcertats quan la policia va detenir-los, tot i que les reivindicacions de l'oposició encara no havien estat objecte de cap causa civil per difamació.
El Partit Democràtic de les Maldives (MDP), actualment al govern, va començar llavors una campanya pública anomenada Thiheneh Nukiyeyne ("No podeu dir això"), amb la qual proclamava que el partit no permetria que l'oposició continués, o almenys això creien, fent acusacions sense fonament.
En el passat, la difamació era un delicte i els escriptors i individus que n'eren acusats se'ls enviava a la presó, per difamació.
La despenalització de la difamació el 2009 es va rebre com una millora destacable per a la llibertat d'expressió a les Maldives.
La disposició del govern a investigar penalment els casos de difamació s'havia convertit en una gran preocupació per als defensors de la llibertat d'expressió.
Quan Mohamed Abdulla, el jutge en cap del tribunal penal del país, va decretar que la detenció del vicepresident del Partit Dhivehi Qaumee (DQP) era il·legal i va ordenar-ne l'alliberament, la policia va sol·licitar l'ajuda de les Forces de Defensa Nacional de les Maldives (MNDF) o de l'exèrcit per detenir el jutge.
Mohamed ha estat sota custòdia militar des del 16 de gener i la seva desaparició forçada ha fet que el carrer s'hagi omplert de protestes durant tres setmanes.
El mateix Mohamed havia creat polèmica en unes altres ocasions i la Comissió del Servei Judicial (JSC) ha descobert que havia violat el codi de conducta dels jutges.
Mohamed va recórrer contra la decisió del JSC al jutjat de primera instància i aquest ha emès una ordre judicial perquè el JSC no prengui cap mesura disciplinària contra Mohamed fins que l'apel·lació no s'hagi resolt.
Aquesta mateixa ordre judicial és molt polèmica perquè envaeix els poders que la constitució havia atorgat al JSC per tal que el poder judicial fos responsable.
El govern, des de llavors, ha afirmat que la detenció de Mohamed forma part de la seva campanya per netejar el poder judicial, que és corrupte fins a la medul·la, segons el mateix govern.
La detenció de Mohamed en un camp d'entrenament militar ha estat declarada il·legal i és vista com una violació de la constitució per uns quants partits, que assenyalen que l'exèrcit no té autoritat per detenir persones.
El govern no ha presentat càrrecs formals contra Mohamed.
L'exèrcit declara que ha proporcionat un advocat a Mohamed i ha permès que el pogués visitar la Comissió de Drets Humans de les Maldives.
A la seva família, se la va informar del seu parador només pocs dies després de la detenció.
Un grup d'advocats il·lustres de les Maldives s'ha pronunciat contra la detenció del jutge Mohamed Abdulla.
Entre aquests hi ha Shaheen Hameed, el vicepresident de l'assemblea constituent que va redactar la constitució actual; Dhiyana Saeed, la primera fiscal general del govern actual, i Husnu Suood, un altre antic fiscal general del govern.
Ahmed Muizzu, que era un destacat advocat del país abans del seu nomenament com a fiscal general, també ha dit que la detenció és il·legal.
Ahmed Faiz, el president del Tribunal Suprem, ha demanat que s'alliberi el jutge.
La Comissió de Drets Humans de les Maldives, per la seva banda, ha expressat la preocupació per la llarga detenció del jutge, i l'ONU ha instat el govern de les Maldives a alliberar el jutge si no hi presenta càrrecs formals.
Abbas Faiz, investigador al sud de l'Àsia d'Amnistia Internacional, en un article d'opinió publicat a la web del diari local Minivan News, ha dit que la detenció del jutge és arbitrària.
"Amnistia Internacional demana al govern que presenti càrrecs formals contra ell o que el deixi en llibertat", hi escriu.
La tensió va arribar a un moment crític quan els manifestants del partit governant i els partits de l'oposició es van encarar el 6 de febrer a la nit amb gran violència.
A partir de llavors, algunes unitats de la policia van irrompre a la sala d'actes del partit al poder i presumptament hi van causar desperfectes.
Un grup d'oficials de policia es va rebel·lar contra les ordres il·legals i es va reunir després de mitjanit a la plaça de la República de Male, en senyal de protesta.
En una nit tan violenta, un grup de vàndals va incendiar les oficines de VTV, una televisió privada que simpatitza amb l'oposició i que és propietat d'un dels seus caps.
Aminath Shifleen, un periodista del diari Haveeru Daily, va ser ferit mentre cobria la protesta.
Durant les darreres setmanes, alguns periodistes han rebut atacs durant les protestes i s'han atacat unes quantes vegades les oficines dels mitjans de comunicació.
La destrucció de la propietat privada també ha estat una característica comuna de les protestes que han afectat greument les Maldives.
L'endemà, algunes persones encara eren actives als mitjans socials i expressaven l'opinió sobre la crisi actual.
La pàgina de Facebook Zuvaanunge' Maidhaan (La Plaça de la Joventut) aportava imatges de les protestes.
També hi havia actualitzacions freqüents a Twitter:
Husnu Suood, antic fiscal general, piula:
@hsuood: No crec que puguin evitar una confrontació sagnant.
Un dia trist per a les Maldives. #mvprotest
Nattu piula:
Situació dura i força desagradable a les #Maldives
Ali Tholhath diu:
@tholhath: Dia trist per a les Maldives.
Atureu aquesta bogeria.
Ali Shiyan piula:
@falho_D: Trist veure com tot ha acabat així, qui guanyarà ara?
I pensar que hauria pogut ser molt més senzill. De totes maneres, dia trist per a les Maldives.
Shareef pregunta:
@shareef: Les coses són cada vegada pitjors, l'exèrcit de les #Maldives contra la policia de les Maldives.
Qui guanyarà?
Agisa pregunta:
@agisaa: Què ha passat a les #Maldives mentre dormia?
Sofwathullah Mohamed piula:
L'exèrcit de les Maldives uneix forces amb la policia i les persones en contra de la inconstitucionalitat del govern de Nasheed.
Imatge afegida a Twitter per @AhmedAffanShafy
Mèxic: #QuitaUnAnuncio, una iniciativa ciutadana per netejar els carrers de brossa electoral
Cada tres anys, els carrers de Mèxic s'omplen amb més intensitat o menys d'una capa quasi infinita d'anuncis amb les cares somrients dels candidats i precandidats a algun càrrec d'elecció popular. En promouen la imatge, el nom i els reciclats eslògans de campanya.
Les eleccions arriben, els campanyes s'acaben i la propaganda es manté dies, setmanes i fins i tot mesos, i passa a formar part del paisatge urbà.
Enguany, quan es va acabar el període preelectoral al Districte Federal (DF) i els ciutadans van començar a pressionar el cap del govern Marcelo Ebrard perquè retirés immediatament tota la brutícia propagandística, els va respondre:
Uganda ha tornat a posar damunt la taula el polèmic projecte de llei en contra dels homosexuals.
David Bahati, el parlamentari ugandès que va proposar el projecte de llei el 2009, ha tornat a considerar la possibilitat de presentar aquesta mesura legislativa tan severa, introduint-hi alguns canvis.
Afirma que se n'ha eliminat la pena de mort i l'empresonament dels familiars que no denunciïn els homosexuals a les autoritats.
RedPepper informava:
David Nahati, el membre del Parlament de Ndorwa Occidental rere la proposta de llei en contra dels homosexuals que va aixecar la indignació mundial, ha declarat que en vol ometre les clàusules que introduïen la pena de mort per actes homosexuals.
"No hi haurà pena de mort en cap cas..., això desapareixerà", va dir Bahati.
Bahati va afegir que volia descartar propostes per castigar "l'homosexualitat agreujada", que condemna a la pena de mort algú considerat un "delinqüent en sèrie".
L'informe continuava així:
No obstant això, Bahati va expressar que s'estava canviant la legislació proposada, d'acord amb les recomanacions fetes durant l'última legislatura.
"La pena de mort no forma part del procés de què parlem", va confirmar Bahati, que va afegir que també s'estava eliminant la proposta d'empresonar els familiars si no denunciaven els parents homosexuals a les autoritats.
Warren Throckmorton, amb tot, va assenyalar que no s'ha eliminat la pena de mort del projecte de llei:
A més, sembla que la BBC no acaba d’aconseguir la informació correcta.
Una altra vegada, informen que s’ha eliminat la pena de mort del projecte de llei.
Però ahir Helen Kadaga, la portaveu del Parlament, em va dir que el projecte de llei era el mateix que es va proposar el 2009.
Bahati ha afirmat que estaria disposat a eliminar-ne la pena de mort, però no s’ha arribat a fer mai.
En un informe del 2011 de la Comissió d'Afers Jurídics i Parlamentaris, s'hi mantenia la pena de mort.
Avui al matí he rebut la confirmació addicional que ahir Charles Tuhaise, un treballador del Servei d'Investigació Parlamentària, va presentar el projecte original sense esmenes.
Tuhaise va afirmar que tots els canvis proposats en un projecte de llei primer es presenten al Parlament, on els diputats els debaten.
Qualsevol revisió d’un projecte de llei s’accepta després que la majoria voti a favor de la revisió.
Ara per ara, el projecte de llei original es troba en la Comissió d'Afers Jurídics i Parlamentaris, sense modificacions.
Melanie Nathan va publicar al seu bloc:
Les informacions estan dividides entre si el projecte de llei inclourà la pena de mort com s’havia presentat inicialment.
Molts creuen que el projecte de llei no es pot aprovar en la forma actual, perquè és massa onerós i controvertit, però els membres del Parlament mantenen la posició desafiant i homòfoba i, sigui com sigui, el futur del col·lectiu LGBT a Uganda està clarament en perill.
No sembla que, ara mateix, als ugandesos del Parlament que continuen desafiants i decidits a aprovar la legislació els importi si finalment se n’exclourà la pena de mort o no, perquè expressen de manera molt clara la seva homofòbia i ignorància.
El maig de l'any passat, Warren va debatre l'article 3 del projecte de llei, que tracta la pena de mort:
De moment em centraré en la tercera secció de l'informe, que és on es troba la pena de mort.
Aquí podeu veure la secció 3 del projecte de llei:
Homosexualitat agreujada
(1) Una persona comet el delicte d'homosexualitat agreujada quan
(a) la víctima del delicte és menor de divuit anys;
(b) l’autor del delicte és una persona amb VIH;
(c) l’autor del delicte és el pare o tutor de la víctima contra qui es comet el delicte;
(d) l’autor del delicte és una persona amb autoritat sobre la persona contra qui es comet el delicte;
(e) la víctima del delicte és una persona amb discapacitat;
(f) l’autor del delicte ha comès crims en sèrie, o
(g) l’autor del delicte administra o fa que qualsevol home o dona utilitzi algun tipus de droga, substància o més productes amb la intenció de dominar-lo per permetre que una persona tingui relacions sexuals il·lícites amb algú del mateix sexe.
(2) Una persona que comet el delicte d'homosexualitat agreujada es pot condemnar a mort.
(3) Quan una persona és acusada del delicte en aquesta secció, la persona s'ha de sotmetre a un examen mèdic per determinar el seu estat respecte al VIH.
Call Me Kuchu és un documental que se centra en els drets dels homosexuals a Uganda.
Font de la imatge: pàgina de Facebook de Call Me Kuchu.
El projecte de llei té clàusules ridícules com la revocació de registre de les ONG que promouen o distribueixen material homosexual i l'empresonament del seu director, l'empresonament de les persones que diuen que estan casades amb algú del mateix sexe i la prohibició que Uganda formi part de qualsevol dels nous instruments internacionals que inclouen explícitament la protecció de la conducta homosexual.
Els donants van amenaçar de retallar les ajudes a Uganda fent referència a la infracció dels drets i la llibertat dels homosexuals:
El sexe homosexual és il·legal a Uganda i els diputats van donar suport al seu col·lega per prohibir-lo.
No obstant això, els activistes a favor dels drets humans i la comunitat internacional van protestar pel projecte de llei dient que infringia els drets i llibertats dels homosexuals.
Els donants també van amenaçar d’eliminar les ajudes a Uganda si s’aprovava aquest projecte de llei.
El projecte de llei no té sentit, va dir que l'expresident sud-africà Thabo Mbeki:
“Vull dir, què voleu?
No té cap mena de sentit.
Això és el que diria al membre del Parlament.
El que dos adults acorden fer realment no és problema de la llei”, va dir.
Mbeki també va respondre una sèrie de preguntes sobre el fracàs dels intel·lectuals africans actuals per promoure idees per a un moviment progressiu de canvi al continent i la debilitat de la Unió Africana per defensar i promoure els interessos dels africans.
Ajudeu a aturar el projecte de llei en contra dels homosexuals a Uganda.
Font de la imatge: www.humanrightsfirst.org
Algunes esglésies d'Uganda estan en contra del projecte de llei:
"Estic molt decebut que torni la llei", va explicar l’antic bisbe anglicà Christopher Ssenyonjo de l’oest de Buganda en una entrevista telefònica amb ENInews el 8 de febrer des de Kampala, la capital del país.
L'eliminació de la provisió de la pena de mort és un canvi significatiu, però el nou projecte de llei encara augmenta la cadena perpètua com a càstig de l’activitat homosexual, que és il·legal a Uganda i que molts cap religiosos rebutgen i consideren pecaminosa i contrària a les escriptures.
Melanie Nathan va entrevistar David Bahati:
Li vaig preguntar sobre la pena de mort i em va dir que el projecte de llei s’introduirà per primera vegada en la seva forma original.
El que passi després d’això, va assenyalar, “podria agradar més a la gent, perquè seria més moderat.”
De totes maneres, no va confirmar què s'hi canviaria.
Em va explicar que el més important és que, una vegada s’aprovi el projecte de llei, no hi hagi més “promoció d’aquest comportament” a Uganda.
I que el Govern reprimirà les organitzacions i ONG que promoguin l’homosexualitat.
I va afegir: “Però no us preocupeu, que el projecte de llei no serà perjudicial per a la gent i protegirà els nens d’Uganda.
No podem arruïnar el futur dels nostres fills.”
Bahati em va dir que els ugandesos no seran objecte de xantatge per part d’Occident.
Va dir que des d’Occident es porta la idea de l’homosexualitat als africans i se'ls imposa què fer sobre l’homosexualitat. "Això és imperialisme; no cedirem a la pressió d'uns quants dòlars.”
Vaig preguntar a Bahati sobre el turisme, si el “preocupa que les persones deixin de visitar Uganda si s'aprova el projecte de llei?”.
Va respondre que no: "Uganda ha estat votada la millor destinació de l’Àfrica l’any passat.
Això no em preocupa.”
Em va explicar, també, l’objectiu del projecte de llei contra l’homosexualitat: “Protegir les nostres criatures de la promoció d’aquest comportament.”
Així, doncs, li vaig preguntar què passava en els casos consentits entre adults en privat.
Va respondre que és il·legal "perquè fan les coses malament."
Mark Widdicombe va assenyalar que el projecte de llei es basa en una premissa falsa:
A part de la barbàrie de les sancions previstes, el projecte de llei es basa en una premissa falsa.
El primer paràgraf del projecte de llei estableix:
Aquesta legislació reconeix, a més, el fet que l’atracció pel mateix sexe no és una característica innata i immutable.
Però s’ha demostrat en uns quants estudis revisats per parelles que l’atracció pel mateix sexe és, precisament, una característica innata i immutable.
A més, encara que l’homosexualitat fos una opció i no una característica immutable, continuaria sense ser excusable que s'aprovés una legislació d’aquesta mena que té per objecte tipificar com a delicte una conducta sexual consensuada entre adults.
Sembla raonable preguntar-se per què Bahati té tanta antipatia pels qui prefereixen les carícies del seu propi sexe.
Bahati diu que és perquè l’homosexualitat, la van introduir a l'Àfrica les potències colonials i que la vol que eradicar-la per poder reafirmar els forts valors familiars tradicionals de l’Àfrica.
Una anàlisi del folklore africà, com el que s’ha plasmat a Indaba, My Children, de Credo Mutwa, desmenteix aquesta afirmació.
L’homosexualitat ja es coneixia milers d’anys abans de l’arribada dels colons europeus i es tolerava.
Com a part d’una campanya mundial per donar suport als drets dels homosexuals a Uganda es va estrenar un documental amb el títol de Call Me Kuchu:
Call Me Kuchu és un documental que es va filmar en dos anys, durant tres visites a Uganda a partir del gener de 2010. El documental se centra en els drets dels homosexuals (més ben dit, la manca de drets) a la “Perla de l’Àfrica”.
La pel·lícula, codirigida pel periodista Malika Zouhali-Worrall i la fotògraf guardonada Katherine Fairfax Wright, es va estrenar ahir, 11 de febrer, al 62è Festival Internacional de Berlín, a la secció de documentals Panorama.
Aquest film explica la vida de David Katos, el primer activista obertament gai d’Uganda, i el seu compromís contra el projecte de llei contra l’homosexualitat que uns quants grups religiosos van intentar aprovar el 2011 a Uganda.
Desproveït d’un dels drets humans bàsics –el dret d'estimar obertament qui vulgui i de no tenir por de perdre la vida al carrer o ser empresonat set anys, com ho permetria el projecte de llei–, en David i tres companys activistes ("kuchus", com s’anomenen els homosexuals a Uganda) comparteixen les seves històries de vida doloroses i expliquen allò que els anima a tirar endavant dia a dia.
Creuen que la situació pot arribar a canviar algun dia, si continuen lluitant i enorgullint-se de qui són.
Alhora, un dels tabloides més populars d’Uganda, la revista Rolling Stone, continuava publicant articles plens d’odi que revelaven homosexuals que no volien sortir de l’armari en aquell context social i polític, i animava obertament a actes de violència contra ells.
Activistes a favor dels drets humans han creat una petició en línia, Stop The Kill The Gays Bill, com a part de la campanya per aturar el projecte de llei.
Aquí podeu trobar el text complet del projecte de llei contra l'homosexualitat de 2009.
Àfrica: votació per elegir el pensador africà més influent actualment
Qui és el pensador africà més influent actualment?
El bloc Africa is a Country demana als lectors que votin un pensador africà influent d'entre una llista de dotze candidats.
Sean Jacobs escriu sobre l'origen d'aquesta idea:
I aquí ens trobem.
Per començar, vam confeccionar una llista de candidats amb la qual vam fer enquestes entre el nostre equip.
No tothom estarà content amb la llista, però vam intentar pensar en un ventall d'intel·lectuals que representés totes les parts del continent, no sols un país.
Com va dir l'escriptor sud-africà Zakes Mda fa poc en un tuit: "Zimbabwe només es pot comparar amb Nigèria quants a la producció per càpita d'intel·lectuals africans (acadèmics, escriptors, científics, economistes, etc.)."
De fet, un dels primers esborranys de la llista era majoritàriament sud-africana i egípcia.
(Aquell esborrany no s'havia donat per acabat i un lector havia respost de la mateixa manera.
Ja s'ha corregit.)
Hem de confessar que aquesta llista és subjectiva i per això farem una segona ronda on les vostres propostes establiran els candidats entre els quals es podrà triar.
Alguns altres volien saber per què no hi incloíem gent de Twitter: la nostra resposta és que no estàvem segurs que cent quaranta caràcters puguin convertir algú en "un intel·lectual".
Moltes coses de Twitter, els nostres tuits inclosos, estan mal concebudes i només tenen importància per a allò que els nord-americans en diuen carnival barking (per escriure alguna cosa o per atreure seguidors), per tant és millor deixar-ho de banda.
Alguns dels pensadors africans.
Imatge cedida per Africasacountry.com.
Es podrà votar fins el 5 de març de 2012:
Una vegada s'hagin tancat les votacions, tindrem una llista reduïda de cinc persones.
Llavors és més interessant: tindrem una segona ronda de votacions basada en les vostres recomanacions.
És a dir, mentre voteu a la primera ronda, farem una llista de deu noms a partir de les vostres propostes a la secció de comentaris, a la nostra pàgina de Facebook i a Twitter.
Els candidats que ja es troben a la primera llista no s'inclouran en la segona.
Es faran unes segones votacions i n'anunciarem el resultat.
Llavors combinarem les cinc persones més votades de la segona llista amb les de la primera.
Finalment, hi haurà una tercera i última ronda de votacions basada en la nova llista combinada, que durarà una setmana.
Els candidats són: Samir Amin, acadèmic i activista (Senegal/Egipte); Jean i John Comaroff, acadèmics (Sud-àfrica/Estats Units); Chinua Achebe, escriptor (Nigèria); Mahmood Mamdani, acadèmic (Uganda); Mamdouh Habashi, acadèmic, polític (Egipte); Kwame Anthony Appiah, acadèmic, filòsof (Ghana/Estats Units); Achille Mbembe, acadèmic (Camerun/Sud-àfrica); J M Coetzee, escriptor (Sud-àfrica/Austràlia); Issa Shivji, acadèmic (Tanzània); Nawal el-Saadawi, escriptor i activista (Egipte); Wole Soyinka, escriptor i activista (Nigèria), i Virginie Toure, activista (Costa d'Ivori).
Africa is a Country és un bloc:
Nilcilene Miguel de Lima, una petita productora rural i líder local de la regió amazònica, es troba sota protecció de les Forces Nacionals a causa de les amenaces de mort contínues que ha rebut dels usurpadors de terres i els llenyataires il·legals.
Les Forces Nacionals van desplaçar-se a la zona dels fets el mes d'octubre per garantir que la líder pogués tornar a casa i continuar denunciant els problemes de la regió.
Per què hem de viure així?
Algú ha de lluitar, fer alguna cosa.
Les autoritats han de posar-se en acció.
Hi ha molts conflictes per la tala d'arbres i les terres.
Si les Forces Nacionals se'n van, la meva parella i jo ens n'haurem d'anar abans que no ells.
Si ens quedem, abans de matar-nos ens torturaran.
Encara avui continuo rebent amenaces de mort.
Mort a trets per protegir el bosc
Nilcelene és una de les sis persones que es troben sota protecció de les Forces Nacionals les vint-i-quatre hores del dia i també es troba entre les 172 persones que han rebut amenaces de mort de pistolers a la zona rural del Brasil. segons la Comissão Pastoral da Terra (CPT) , una organització que dóna suport als drets rurals per la terra i l'aigua, la xifra ha augmentat un 107% si la comparem amb la de l'any 2010, quan 83 persones es trobaven en la mateixa situació.
L'any passat, tal com va informar Global Voices , la CPT va publicar dades que mostren que 1.614 persones van morir assassinades durant els últims vint-i-cinc anys a causa dels conflictes rurals.
Aquesta xifra inclou casos coneguts a tot el món, com les morts de Chico Mendes, Dorothy Stang i la matança d'Eldorado dos Carajás .
La informació actualitzada mostra que, en total, el nombre de persones que s'encaren a la pressió imposada pels malfactors en conflictes per la terra i l'aigua al Brasil ha passat de 38.555 el 2010 a 45.595 el 2011.
Hi va haver trenta-dues execucions de treballadors o caps locals d'aquestes comunitats el 2010, i vint-i-tres l'any 2011, tal com informava la CPT.
Adelino Ramos.
Foto del bloc d'Altino Machado (utilitzat amb autorització).
La intervenció de les Forces Nacionals per protegir els líders de les comunitats locals de la regió del nord del Brasil també va ser conseqüència de la feina feta per la CPT.
La CPT va lliurar a la Secretaria Especial pels Drets Humans , una institució del Ministeri de Justícia del Brasil, una llista de persones amenaçades de mort arran de l'assassinat de Maria do Espírito Santo i el seu marit José Claudio Ribeiro da Silva a l'estat federal de Pará, que va avergonyir el país.
Després del brutal assassinat de la parella han aparegut més morts violentes als titulars dels mitjans de comunicació, com la d'Adelino Ramos a l'estat federal de Rodônia i el de Nísion Gomes, un cap indígena, de l'estat central de Mato Grosso do Sul.
La CPT afirma:
Hi ha gent que continua dient que no paga la pena.
Per mi sí que paga la pena.
Per mi i el meu marit, definitivament, paga la pena.
Sé que hi ha un risc, no en tinc cap dubte.
Mentiria si digués que no tinc por.
Dues víctimes més han aparegut als titulars recentment: João Chupel Primo i Junior José Guerra.
El primer va ser tirotejat fins a la mort l'octubre de l'any passat i el segon va haver d'abandonar la seva comunitat el mes passat amb la família.
Pel creixement i Rio +20
Amb noves perspectives del canviant escenari internacional, l'estat del Brasil ha adquirit noves capacitats econòmiques i polítiques utilitzant el que es coneix com a 'soft power' .
Com qualsevol nació estat, és pressionat per incrementar el producte interior brut (PIB) per tal d'atreure els inversors perquè comprin els seus bons de l'estat al mercat internacional.
Augment de la desforestació a la seva amazònica.
La selva amazònica del Brasil va patir una desforestació de 5.850 km2 de l'àrea legal entre l'agost del 2009 i l'abril del 2010, segons l'INPE (Instituto de Pesquisas Espaciais).
Brasil.
Foto de Ronie Luis Leite copyright Demotix (juliol 2007).
Però mentre alguns lloen un creixement econòmic "sostenible", uns altres consideren que la presidenta Dilma Rouseff té una perspectiva de desenvolupament errònia .
Per Assuntos Produtos da Mente , la producció orientada a l'exportació del Brasil "experimenta un procés de reprimarització de l'economia basada en la producció i l'exportació dels productes bàsics agrícoles i no agícoles (mineria). Aquest procés és incapaç de finançar i promoure el desenvolupament sostenible i la solidaritat, i satisfer les necessitats del poble brasiler".
Una de les iniciatives més polèmiques és el projecte de llei per canviar el codi forestal actual.
La Societat Brasilera per l'Avenç de la Ciència (SBPC, en portuguès) va lliurar una carta oberta al lector del projecte de llei proposat la setmana passada en la qual es pot llegir:
El Brasil serà l'amfitrió de Rio +20 i en el seu territori se situa la selva més gran del món.
Una part d'aquesta selva, amb tot, és dominada pel crim organitzat.
I també una part d'aquesta selva és tacada de sang dels brasilers que han lluitat per conservar-la sense cap suport de l'estat i han mort per defensar-la havent dit (en vídeo) que moririen.
En una part d'aquesta selva, es roben ipê i més fustes precioses en zones protegides, i una part d'aquesta fusta surt legalitzada des dels ports del Brasil cap a Europa.
Si no és una raó suficient per avergonyir-se com a amfitrió d'una conferència sobre el medi, llavors el món és encara més cínic que no em pensava.
La periodista Amália Safatle ens recorda:
Colòmbia: les FARC anuncien la fi dels segrestos i l'alliberament dels ostatges
Les Forces Armades Revolucionàries de Colòmbia (FARC), el grup guerriller més nombrós i antic del país, van anunciar el 26 de febrer del 2012 que alliberarien deu soldats que tenen retinguts com a ostatges.
El grup va anul·lar l'alliberament de sis soldats que tenia previst l'any passat en resposta a unes maniobres militars.
En aquest anunci les FARC van informar que renunciarien a finançar-se amb els segrestos i van expressar el desig de posar fi a una guerra que s'arrossega des de fa quaranta-vuit anys.
Evidentment, la notícia ha fet reaccionar molts mitjans de comunicació ciutadans, nacionals i internacionals.
Malgrat que ja han passat setmanes des de l'anunci del desig d'aturar la guerra, les FARC encara són notícia per la violència, fins al punt que hi va haver una protesta armada al departament de Chocó, on els greus problemes derivats del conflicte s'han expressat a Twitter amb l'etiqueta #EL_CHOCÓ_NECESITA_PAZ.
A més, no s'han aturat les topades amb l'exèrcit a Cauca i en més regions de Colòmbia.
De moment, les FARC han anunciat la preparació per a l'alliberament dels deu ostatges.
La pàgina web Colombia Soy Yo, creada el 2008 per un grup de ciutadans amb l'objectiu de "construir una Colòmbia sense grups rebels armats, impulsant una acció col·lectiva responsable basada en el desenvolupament humà", ha promogut campanyes com ara "Avui per tu: segona marató de missatges per la llibertat i la reconciliació", que va fer menció del comunicat de les FARC i que va tornar a demanar l'alliberament dels sis ostatges.
“Què deuen estar preparant les FARC anunciant la reconciliació i aquesta pau sobtada?”
Espanya: el president de l’Associació de Premsa de Granada amenaça una activista amb un cinturó
El president de l’Associació de Premsa de Granada, Antonio Mora, presentava una exposició fotogràfica a Granada sobre les relacions entre Israel i Espanya, el dimarts 6 de març, quan unes activistes antiocupació de l’organització Plataforma Andalucía con Palestina van entrar a la sala.
Les activistes portaven banderes palestines i cridaven “Boicot a Israel” i “No a la imposició sionista” en protesta contra el suport d’Espanya a l'ocupació israeliana a Palestina mitjançant aquests actes.
Les activistes no se’n van anar quan Mora els va demanar silenci, visiblement impacient i irritat per la seva presència.
Què va passar després?
La resposta és tan surrealista que l’han de veure vostès mateixos.
Aquí tenen l'enllaç al vídeo.
Captura del vídeo del moment en què Antonio Mora aixeca el cinturó i es dirigeix cap a la activista.
Per sorpresa, Mora es treu el cinturó i l’aixeca com si volgués colpejar una activista, mentre una segona noia grava l’escena amb el mòbil.
Uns segons després, deixa caure el cinturó i intenta empènyer l’altra activista fora de l’edifici.
El fet que precisament aquesta reacció provingui del president d’una associació de premsa augmenta l'impacte i la incredulitat entre els espanyols a la xarxa, que han inundat Twitter amb tot tipus de comentaris i fins i tot han creat una etiqueta amb el nom del president: #antoniomora.
El periodista Juan Luis Sánchez va piular:
Espanya: esteu a favor o en contra d'Eurovegas?
Un Las Vegas a Europa, us sorprendria?
Un complex gegant que no té res a envejar el seu germà gran nord-americà amb sis casinos, tres camps de golf, nou teatres, dotze hotels i un gran nombre de restaurants i botigues: aquest és el projecte del multimilionari Sheldon Adelson, el president de Las Vegas Sands i també el catorzè home més ric del món, segons la revista Forbes .
Després d'haver conquerit l'Amèrica del Nord (Nevada i Pennsilvània) i l'Àsia (Macau i Singapur), el magnat del joc ara desitja Europa i, més concretament, Espanya .
Un megaprojecte que crearia més de dos-cents mil llocs de feina, que mouria entre 15.000 i 18.800 milions d'euros d'inversions fins al 2022, que comportaria un total de 15.000 milions d'ingressos turístics entre deu i quinze anys.
Una ganga, segons sembla, per a un país que no sap de quina manera sortir de la crisi, Espanya, i que forma part dels PIGS (Portugal, Itàlia, Grècia, Espanya), un terme pejoratiu utilitzat per designar els països amb una economia fràgil.
Dues comunitats competeixen per Eurovegas: Madrid i Catalunya.
Els presidents de totes dues veuen amb bons ulls el projecte i estan disposats a tot per endur-se el premi.
En una entrevista a la Cope, Esperanza Aguirre , presidenta de la Comunitat de Madrid, afirmava que la seva obligació era instal·lar Eurovegas a Madrid :
Estats Units: "Sóc en Trayvon Martin"
El 26 de febrer de 2012, George Zimmerman, vigilant d'un barri de Sanford, a Florida (Estats Units), va abatre d'un tret el jove Trayvon Martin mentre sortia de la botiga on acabava de comprar uns caramels.
George Zimmerman va confessar a la policia que havia disparat al pit de Trayvon.
Segons la gravació de la trucada al 911 (número d'emergències als Estats Units) publicada divendres al vespre , George Zimmerman hauria trucat a la policia per alertar-los de la presència d'una "persona sospitosa", Trayvon Martin, un noi de disset anys, de color, que sortia de la botiga.
L'operador revela que es va demanar a George Zimmerman que no perseguís el noi .
"Sóc en Trayvon Martin", nens en una manifestació per Trayvon Martin. Foto de Gilbert King Elisa, llicència-CC -BY
La indignació dels ciutadans nord-americans i dels internautes respecte del cas continua creixent i s'ha situat a la portada dels diaris, sobretot a la ciutat de Sanford on va tenir lloc l'assassinat.
La unitat de policia que va ocupar-se de la investigació inicial fins ara no ha pogut formular cap acusació en contra de George Zimmerman, que per molts va cometre un crim racista.
Gareth Bryant, al seu bloc, pregunta :
Per què l'home negre sempre ha de ser a la llista d'espècies en perill?
És com si fos el meu destí, ser sempre una víctima en aquests casos.
jrcm.t comenta:
El còctel perfecte "una arma de foc i un negre", el racisme ho té fàcil!!!
I la defensa ho justificarà tot fent referència al "dret dels ciutadans d'utilitzar les armes de foc per defensar-se".
La cadena social que s'ha tingut en compte: l'home blanc > l'hispà > l'home negre.
La connotació racial en aquest cas pesa molt.
Encara que el Departament de Justícia i l'FBI hagin obert una investigació sobre "els fets i les circumstàncies" relacionats amb l'assassinat de Trayvon Martin, els internautes continuen fent pressió al govern nord-americà per assegurar-se que es faci justícia.
Entre els comentaris més pertinents:
"En record de Trayvon Martin" per greendoula a Flickr, llicència CC-license-by-ND
Tericruz, als comentaris a la web de notícies The Huffington Post (que ha rebut milers de comentaris sobre el cas) diu :
Podeu sentir el noi cridant per la seva vida de fons a les trucades al 911.
Vaig plorar perquè tot el que podia fer era imaginar-me el meu fill, en aquella mateixa situació, sabent que estava a punt de morir i que ningú no l'ajudaria.
Que Déu el beneeixi i també beneeixi la seva família.
Claudial afegeix :
La llei a Florida sembla protegir tothom qui vulgui cometre un crim, sempre que no hi hagi testimonis.
Si visqués a Florida, estaria molt espantat.
Les lleis sobre les armes en aquest país estan completament a l'inrevés.
MrScorpio ha obert un debat a DemocraticUnderground.com i des de llavors els internautes hi aboquen les seves emocions i les seves històries i records de maltractaments per part dels blancs als Estats Units.
A Change.org més d'un milió de persones han signat una petició adreçada al fiscal del Tribunal Suprem dels Estats Units, entre més, perquè es faci justícia.
Twitter s'ha desbordat per comentaris sobre el cas.
Les fotos de les manifestacions a Florida són disponibles amb l'etiqueta #Trayvon.
@Black Voices: A l'ajuntament, centenars de residents i activistes demanen la detenció pel cas de Trayvon Martin #trayvon
YsanneBueno aborda la qüestió racial:
@MUTHAKNOWS Si Trayvon fos blanc i Zimmerman fos negre, com hauria acabat aquest cas? #TrueStory
OmariShakirXo demana que tots s'uneixin en memòria de Trayvon:
Tothom qui volia detenir Kony, si us plau que comparteixi la pena per Trayvon.
No veig realment per què és demanar massa...
Molts s'han limitat a seguir la llei "Stand Your Ground" (defenseu-vos), en vigor a Florida des del 2005 i que estén les zones d'autodefensa del domicili fins a la majoria dels llocs públics.
Una llei com aquesta elimina la noció de dret anglès del "deure de rendir-se" arran de situacions perilloses fora de casa.
Sense aquest matís, un ciutadà nord-americà armat no té cap obligació d'arronsar-se davant d'una amenaça.
Karen Hunter escriu en un tuit:
Algú m'hauria d'explicar per què hi ha la llei "Stand Your Ground".
Touré afegeix:
La llei "Stand Your Ground" no diu que "si et sents amenaçat per un noi negre hi hagis de respondre amb una escopeta".
Charles M. Blow a The New York Times conclou:
Encara que hem d'esperar a obtenir els resultats de totes les investigacions sobre l'assassinat de Trayvon, és clar que es tracta d'una tragèdia.
Si no s'atribueix cap culpabilitat en l'incident, encara serà una tragèdia més grossa.
Estats Units: una altra envestida contra la cultura dels immigrants
L’eliminació del currículum dels estudis mexicano-americans, que des de 1998 s’havien introduït a les escoles de la ciutat de Tucson (Arizona), ha causat indignació.
Per molta gent, que s’hagi suprimit aquest programa i que s’hagin confiscat una gran quantitat de llibres són exemples de l’agenda ultraconservadora que atempta contra la riquesa cultural i històrica d’aquesta regió.
La decisió, aprovada el gener passat pel superintendent del Districte Escolar Independent de Tucson, John Huppethal, s’empara en l'estatut ARS-15-112 de la llei HB 2281.
Com explica Jasmine Billa, a Latinitas Magazine , amb aquesta llei es prohibeixen els cursos o classes que:
promouen l’enderrocament del govern dels Estats Units promouen el ressentiment entre les races o les classes socials s’assignen a estudiants d'un grup ètnic en particular advoquen per la solidaritat ètnica en comptes del tracte dels estudiants com a individus
La llista d'alguns dels llibres confiscats inclou:
Guatemala: ajudar les comunitats mitjançant màquines de pedals
Maya Pedal és una organització de Guatemala especialitzada a portar el progrés mitjançant bicicletes de segona mà.
Les que es poden reparar tenen una segona vida útil com a mitjà de transport econòmic als carrers de Guatemala. Les que són inutilitzables com a bicicleta es converteixen en màquines que funcionen amb pedals per ajudar a dur a terme les tasques quotidianes com ara bombar aigua, moldre blat de moro, mesclar, pelar fruita seca o fer teules.
Demonstració de Maya Pedal a Atitlan.
Com van escriure Central American Politics i la web Earth911, la iniciativa de Maya Pedal proporciona els equipaments necessaris a comunitats sense necessitat d'electricitat o de petroli.
El següent vídeo subtitulat en anglès mostra algunes de les màquines i les persones que hi ha al darrere d'aquest projecte:
De la web de Maya Pedal:
L'energia dels pedals es pot aprofitar per a nombroses aplicacions que, si no fos amb aquest mètode, necessitarien electricitat per funcionar (que en molts llocs no arriba) o energia manual (que suposa un esforç més gran).
Les "bicimàquines" són fàcils d'utilitzar i divertides.
Es poden construir amb materials a l'abast d'aquestes comunitats i poden adaptar-se fàcilment per satisfer les necessitats de la població local.
Alliberen l'usuari de creixents costos energètics, es poden fer servir en qualsevol indret, són fàcils de mantenir, no contaminen i són sanes perquè també serveixen per fer exercici.
Fem bombes d'aigua, esmoladores, trilladores, màquines per fer teules, peladors de fruita seca, mescladores (per fer sabons i xampús, o productes alimentaris), tricicles, remolcs i més.
Maya Pedal també proporciona instruccions i plànols de construcció per a alguns dels seus dissenys més populars de manera que la gent pot construir les seves pròpies "bicimàquines", nom que han donat a les seves màquines de pedals.
Podeu veure algunes de les màquines i la feina a les comunitats en aquesta tercera part del vídeo amb 2003 imatges de Maya Pedal: des del procés de disseny de les màquines d'acord amb les necessitats dels grangers, fins a les reunions de les comunitats on es presenten les màquines i s'aprenen a fer servir.
També ensenyen a fer i reparar les màquines de pedals, una necessitat quan es troben en àrees allunyades.
Guatemala: parlem del genocidi de dones indígenes
Aquest apunt forma part de la nostra cobertura especial sobre drets indígenes .
Una guerra civil de trenta-sis anys (1960-1996) va assolar Guatemala, a conseqüència de la qual van morir més de dues-centes mil persones i es van violar, com a mínim, cent mil dones. La majoria de les víctimes eren maies.
Fins fa poc, les dones no han començat a parlar de la violència que van patir a mans de l'exèrcit i els paramilitars i, per fi, gràcies a Women's Link World i The Center for Justice and Accountability , s'investiga la violència sexual perpetrada contra les dones maies com a part dels processos de genocidi en tribunals espanyols.
Almudena Bernabeu, una advocada internacional, amb María Toj i més supervivents del genocidi a Guatemala.
CC de Renata Àvila
El documental The Invisible Genocide of Women, dels fotoperiodistes Ofelia de Pablo i Javier Zurita, ens mostra la dura realitat de les dones supervivents que expliquen relats pertorbadors d'abús, tortura i violència, i també els esforços per avançar amb la investigació forense i legal en curs en l'acusació de l'expresident de Guatemala Efraín Ríos Montt.
El 2008, el documental Mujer, Violencia, Silencio, de Javier Bauluz, va posar al descobert la història de Manuela, una mare soltera que treballa en un centre d'integració familiar a Verapaz, una de les zones més afectades durant els trenta-sis anys de la guerra civil.
A través de la tasca de Manuela es destapa la situació de les dones a Guatemala.
En un país amb una mitjana de dues dones assassinades cada dia, les dones estan sota amenaça constant: les violacions en massa i organitzades que van patir durant els conflictes, la violència masclista, el maltractament i la discriminació basada en el gènere i la raça són només alguns dels temes més importants.
Patricia Simón, de Periodismo Humano, va escriure sobre els terribles crims comesos contra les dones durant el genocidi de Guatemala a Mujer, violencia y siencio en Guatemala , que presenta el documental del mateix nom:
Índia: no treballis de nit i no et violaran
Els últims dies, algunes dones treballadores han estat segrestades i violades a la ciutat de Gurgaon, a uns trenta quilòmetres de Nova Delhi, la capital índia.
Tanmateix, l’única reacció de l’administració ha estat eludir la responsabilitat de proporcionar seguretat als ciutadans i ha demanat a tots els propietaris de centres comercials, bars i comerços que no comptin amb personal femení a partir de les vuit del vespre.
Els ciutadans indis a la xarxa van esclatar amb enuig i incredulitat arran de la notícia.
Algunes reaccions van ser sarcàstiques , algunes altres reveladores , i en alguns casos explicaven que la demanda era absurda.
Aamjanata pensa que aquesta ordre no és raonable, perquè hi ha molts treballadors que exigeixen quedar-se fins tard:
se suposa que també hi ha d’haver dones policia treballant al torn de nit.
Il·lustració de Samia Singh.
CC BY-NC-ND 2.5
Sandip Roy de la revista en línia First Post, es mostra cínic amb la jugada de la policia d’ignorar la seva responsabilitat:
Si la policia pensa rentar-se les mans en aquest assumpte, aquí hi ha una solució alternativa que circula per Twitter: per què no es decreta un toc de queda per a tots els homes a Gurgaon a partir de les vuit del vespre?
El bloc The Life and Times of an Indian Homemaker qüestiona:
Com a ciutadà, li sembla tranquil·litzadora la resposta de l’administració de Gurgaon?
No hauria estat més tranquil·litzador que es deixés clar que la negligència del deure per part de la policia no es repetiria o s’excusaria?
La blocaire també pregunta:
Potser les feines i els carrers segurs després de les vuit del vespre es reserven als homes?
El bloc Rambling In The City en culpa la mentalitat d’una societat patriarcal:
La meva primera reacció va ser, per descomptat, pensar com n’és de fàcil per a la societat (les autoritats estan mostrant una actitud molt més social) demanar a les dones que es comportin “dins uns límits”.
Exactament igual que els últims incidents en què el personal aeri demanava a les persones amb discapacitat que baixessin de l’avió, aquesta actitud fa pudor de mentalitat que considera les dones dèbils, en desavantatge i, sobretot, un problema.
Participants en la Marxa de Putes de Delhi cridant eslògans i portant pancartes.
Imatge de Rahul Kumar.
Copyright Demotix (31/7/2011).Els usuaris de Twitter també hi van donar l'opinió:
anuragsharme137: quarta violació prop del centre comercial Sahara a Gurgaon en quaranta-cinc dies. La vida continua normal l'endemà.
Són gent forta o covarda?
Ankursays: #Gurgaon una vegada va ser un símbol d’orgull del desenvolupament del nostre país.
Ara tot el #NCR s’ha convertit en símbol de la vergonya (#rape destination” per al nostre país.
@Nadlakha: Només perquè un parell d’homes no puguin controlar una erecció, les dones també han de quedar-se assegudes a casa.
Quina idea! #gurgaon
@saliltripathi: Llavors, sembla que els violadors tenen horari de feina oficial a Gurgaon.
LadyAparna: RT @Harneetsin: Així que a les dones de Gurgaon se’ls diu que es quedin a casa a partir de les 20.00 si no volen ser violades.
Els violadors a l'Índia tenen ara la seva Hora Feliç “oficial”.
Morin-se.
@NameFieldmt: Així que els homes són com els homes llop o una cosa així.
Són uns sants fins a les vuit i es converteixen en bàrbars violadors quan el rellotge marca l'hora. #Gurgaon
Mentre tothom parla del problma i de la mesura preventiva, Ankita Mahajan sospesa una solució:
El govern hauria de prendre la severa iniciativa de posar fi a casos com aquests.
Si una persona és considerada criminal i se la detén per violació, hi hauria d'haver un únic càstig: pena de mort.
Iran: "Hem de tornar a votar?"
La República Islàmica de l'Iran es prepara per a les eleccions parlamentàries (Majlis) , que es faran el divendres 2 març de 2012.
Seran les primeres votacions nacionals des de les controvertides eleccions presidencials de 2009 i les multitudinàries manifestacions posteriors.
Mentre que uns quants grups de l’oposició han fet una crida a boicotejar les eleccions, l’estat iranià fa servir una propaganda antioccidental per fer acostar els ciutadans a les urnes.
Setare Iran ha publicat un cartell amb una imatge de Neda , una noia que va morir durant les protestes de 2009, amb un lema que diu: "Jo no voto."
El blocaire expressa:
Més enllà de la qüestió de si la participació en aquestes eleccions és útil o no, com pot ser que algú vagi a les urnes després de tots aquests màrtirs i els milers d’innocents empresonats?
Les eleccions de divendres no faran honor als nostres vots.
Són una prova per a un règim que considera que entre el poble no existeix la intel·ligència.
La mirada innocent de la Neda no ens permet vendre el nostre honor a una dictadura.
Azarakan diu :
En contra de la propaganda del règim, que afirma que els països occidentals atacaran l’Iran si la gent no vota, el boicot de les eleccions farà entendre al règim que no té cap legitimitat.
Se l’obliga a deixar de desafiar la comunitat internacional amb el seu programa nuclear.
Un vídeo d’un minut recorda que els membres del parlament van donar suport a les últimes eleccions, que van ser fraudulentes i van portar misèria al país.
El missatge final del vídeo es pregunta: "Hem de tornar a votar?"
Evidentment, no tots els blocaires iranians tenen la mateixa opinió sobre les eleccions.
Ahestan considera que els problemes no es resolen sense votar, perquè la participació política del poble pot ser una resposta contundent contra els enemics ("un puny a la boca").
"Si ells animen la gent a no votar, per què la República Islàmica no els anima a votar?", assenyala.
Votar o no votar pot no ser finalment el dilema, perquè alguns analistes preveuen que el govern presentarà un informe amb una participació del 60% o més, passi què passi divendres.
Jordània: al cap d'un any, les tensions encara augmenten
Avui és 24 de març de 2012, un any després del cap de setmana que va sacsejar Jordània i que va donar impuls a les reclamacions letàrgiques de reforma.
Avui és l'aniversari del cap de setmana en què un grup divers de jordans va sortir als carrers d'Amman per protestar pacíficament i va topar amb l'oposició d'un grup que s'autoanomenava Nidaa al-Watan ('crida a la pàtria').
Els membres de Nidaa al-Watan, distingits amb símbols patriòtics i amb imatges del rei Abdul·lah, van cantar en nom de la seva lleialtat a la corona, amb un to i un llenguatge cada vegada més agressius.
Global Voices va recollir algunes reaccions del 24 i el 25 de març de l'any passat.
L'any passat, Mohanned al-Arabiat reflexionava a 7iber sobre què havia passat aquell cap de setmana:
No entraré a parlar sobre el seu finançament i suport logístic, però permeteu-me dir això: hi ha participació del govern pertot arreu. El grup ha creat una pàgina de Facebook.
La seva retòrica ha estat extremadament feixista, amb amenaces de violència i fins i tot d'holocaust contra la gent que es va manifestar el 24 de març.
Alguns dels seus portaveus fins i tot han mencionat Hitler.
La intenció de fer mal és ben clara.
Cal preguntar-se si el país ho ha vist.
En la vida real.
L'escena era desagradable, però hi havia una cosa clara: una banda era pacífica i una altra, no (llegiu això).
Una banda llançava pedres i insults, i una altra no.
Mohanned encara feia més observacions:
No digueu que no estem preparats per a la llibertat i la dignitat, o que no ens les mereixem.
No parlem de democràcia, perquè la democràcia no és sinó una eina.
Parlem de nosaltres.
De la nostra humanitat.
De la nostra dignitat innata i del dret diví a la llibertat.
El fet que alguns grups formats sobre valors equivocats s'expressin amb odi i violència no és culpa de les persones, perquè les persones no són tan malvades ni violentes quan estan soles ni quan se separen dels grups esmentats.
Formem grups sobre els nostres valors.
Avui, un any després dels incidents, les protestes continuen, les tensions augmenten i Jordània és més fragmentada que mai i cansada de debats reformistes.
De l'altra banda, la importància que s'ha restat a aquestes tensions o el que sembla una indiferència displicent per la necessitat d'un enteniment millor i per un canvi radical dels nostres plantejaments.
Apareixen nous abismes i desapareixen els vells.
El Servei de Seguretat Pública, la policia i el Servei d'Intel·ligència General han aconseguit evitar el caos amb poques confrontacions amb la població.
Tanmateix, crec que el tens debat públic i les protestes contínues reflecteixen la imatge d'olla de pressió política, social i cultural.
Culpa de la crisi?
No, de la incapacitat de comunicar-se.
Ahir a la nit, Tayseer Al Kloob va publicar en un bloc una reflexió sobre els esdeveniments de l'any passat: On són els jordans?
Ja n'han tingut prou, d'aquest somni?
Qui són aquestes xifres sense veu?
La gent n'està tipa?
Se n'han oblidat?
Estan saciats?
S'ha fet realitat el seu somni?
On són els milers d'herois digitals de Facebook i Twitter?
No pretenc provocar, sinó simplement preguntar, perquè sóc un jordà normal i corrent, i en el fons del cor guardo un somni per a aquesta nació.
Aquesta setmana s'han planejat a Amman una sèrie d'esdeveniments i debats per fer balanç de l'any i trobar en quina fase es troben alguns moviments civils. Al llarg de la setmana, Global Voices es farà ressò d'alguns d'aquests debats que han tingut lloc a:
- #JoDebate, aquest vespre, 24 de març, al Jordan Debate Club. Debat sobre si el moviment que continua dominant el carrer és representatiu dels jordans.
- #MaqhaAmman, dimarts 27 de març, a Maqha Amman AlSiyasi (Café Politique-Amman). Debat entre participants de les protestes de l'any passat a la plaça Dakhliyeh.
- #HashtagDebates, dissabte 31 de març, a 7iber. Debat sobre les repercussions de les protestes del 24 de març respecte a l'escena política i el moviment reformista de Jordània.
Marroc: un concert a Tel-Aviv encén el debat sobre el boicot cultural a Israel
Aquest apunt forma part de la cobertura especial Protestes del Marroc 2011.
Hindi Zahra és una jove cantant marroquina.
La talentosa autodidacta multiinstrumentista va obtenir l'èxit poc després del llançament del seu primer àlbum, Handmade, el 2009.
Ha rebut l'aclamació dels crítics, que s'hi refereixen com "la successora més respectable de Billie Holliday". La noia ha rebut perstigiosos guardons, entre els quals el premi Victoires de la Musique el febrer del 2011, al millor àlbum en la categoria de músiques del món.
El seu èxit l'ha portada a fer una gira mundial.
El seu jazz, sensual i íntim, i sovint en anglès, combina cançons de blues amb melodies dels amazics marroquins. La seua música ha aconseguit d'alguna manera creuar fronteres i atraure el gran públic.
Almenys així era fins l'octubre passat, quan es va comunicar que es preveia que la cantant actuara a Tel-Aviv (Israel) el 12 de novembre de 2011.
Una marroquina a Tel-Aviv
La Campanya Palestina pel Boicot Cultural i Acadèmic d'Israel va publicar de seguida una carta oberta a la cantant demanant-li la cancel·lació del concert a Israel.
"Ens sorprén que hagi estat d'acord a servir d'entreteniment a una societat que practica l'ocupació, la discriminació racial i la neteja ètnica , mentre que els nostres refugiats, és a dir, la majoria de la nostra gent, continuen privats del dret inalienable de tornar a casa seua", diu la carta.
A desgrat dels defensors d'aquesta campanya de boicot, el concert es va mantindre tal com s'havia previst.
En una entrevista amb la premsa marroquina, Omar Barghouti, un dels fundadors de la campanya palestina Boicot, desinversió i sancions (BDS) , descriu la seua decepció arran de la decisió de l'artista de mantenir l'actuació a Israel.
Estem decebuts pel comportament de Hindi Zahra.
En la seua resposta hi havia molt d'odi.
Un artista amazic va intentar convèncer-la, però va reaccionar molt malament.
Qui sembra vents cull tempestats
El dimecres 14 de desembre la ronda musical finalment va portar Zahra a casa per a un concert a Casablanca, la ciutat més poblada del Marroc.
La polèmica va esclatar a internet quan un grup d'activistes, presumptament relacionats amb el capítol marroquí del moviment BDS, va publicar una crida a Facebook per animar la gent a unir-se a una asseguda a l'entrada del concert.
Per alguna raó, aquesta crida es va eliminar de Facebook al cap d'algunes hores.
El blocaire Ghali Bensouda va publicar una captura de pantalla de la crida (a sota):
Captura de pantalla de la crida a l'asseguda, publicada per Ghali Bensouda.
S'organitzaran protestes contra la regularització de relacions amb Israel, per recordar que el Marroc rebutja qualsevol mena de normalitat amb els sionistes
Entre els internautes, les reaccions es dividien entre els qui secunden els manifestants i els qui, com Ghali Bensouda, veien les protestes com a instruments de les faccions polítiques radicals del principalment juvenil Moviment del 20 de Febrer, que ha dirigit les protestes prodemocràtiques al país durant els últims deu mesos.
Quan Hindi Zahra va actuar a Israel hi tenia tot el dret.
Quan #feb20 va protestar contra ella també hi tenia dret.
I ara continuen amb les seues vides.
El boicot cultural d'Israel ha existit durant molts anys. #feb20 no ha fet res de polèmic.
Món àrab: bon dia de la mare. Homenatge a les mares dels màrtirs
El món àrab celebra el dia de la mare avui, 21 de març.
Els internautes, a través de les xarxes socials, han enviat felicitacions a les seves mares i, a més, han volgut fer un homenatge a les mares dels milers de màrtirs assassinats per les autoritats mentre protestaven contra la dictadura, en l'anomenada primavera àrab.
Des de Bahrain, en Sayed Ahmed Al Alawi tuiteja :
في هذا اليوم لطف الله بقلب كل أم فقدت فلدة كبدها مقتولا ظلماأو مغيبا في المعاقلات أو مشردا في الوطن والمهجر لكل هؤلاء الامهات نقول فصبر جميل @SAalalawi: Que Déu tingui, en aquest dia, misericòrdia dels cors de les mares que han perdut els fills, morts injustament, o empresonats o forçats a l'exili.
A totes aquestes mares, els diem: la paciència és dolça.
L'egípcia Salma Hegeb comparteix un sentiment similar i ens recorda:
@Salma_ts2al: És el segon Dia de la Mare per a algunes mares de màrtirs a Egipte.
Des d'ahir que penso què dolorós és això...
I en Zain, de Síria, té males notícies:
@ZainSyr: El nombre de màrtirs a Síria ha augmentat en setanta més, d'entre els quals hi ha catorze nens i set dones #MothersDay
El patiment que han sentit, especialment els nens i les mares, durant aquest dia, el resumeix la blocaire siriana Razan Gahzzawi, que admet que:
@RedRazan: Realment envejo el qui tenen tantes paraules per a les mares dels màrtirs el Dia de la Mare.
Jo ni tan sóls puc trobar-ne una. #Syria #Mothersday
@RedRazan: Els usuaris sirians de Facebook han fet una campanya per encoratjar els ciutadans a visitar avui les mares dels màrtirs, per mostrar-los que no estan soles en el patiment.
Captura de pantalla de la pàgina de Facebook dedicada a les mares dels màrtirs on s'encoratja els sirians que visitin les mares dels màrtirs assassinats pel règim d'al-Assad.
La pàgina de Facebook porta el nom Nosaltres som el teu fill, mare del màrtir, i es pot trobar aquí .
Tornant a Egipte, en Mohannad ens diu : @mand0z: Una de les coses que respecto de la meva mare és que és una revolucionaria.
Tot i que jo sé que es queda aterrida a casa quan sóc enmig dels enfrontaments, prega per mi i em dóna suport.
Mentrestant, els sirians que es troben a l'estranger tenen dificultats per contactar amb les famílies d'allà per desitjar-los un bon Dia de la Mare.
En 47th piula:
@THE_47th: De debò, he de trobar un telèfon satèl·lit o lligar un missatge a la pota d'un colom per felicitar la meva àvia que és a Homs en el Dia de la Mare.
En Kareem Lailah afegeix:
@KareemLailah: Sisplau, Assad, torna'm la comunicació només per un minut, per poder dir a ma mare: bon Dia de la Mare, mare!
I el sirià Shakeeb al-Jabri bromeja:
@LeShaque: Bon Dia de la Mare a la meva placa-mare (motherboard), una mare sense la qual no podria sobreviure.
Myanmar: la vida en un camp de refugiats
Han passat nou mesos des que els confictes van esclatar entre l'exèrcit de Myanmar i l'Organització per la Independència de Katxin (KIO).
Milers de persones han fugit a camps de refugiats d'unes altres àrees de l'estat de Katxin i també a camps en pobles propers a la frontera xinesa.
Com a mínim s'han aixecat seixanta-sis camps de refugiats en àrees controlades pel govern, mentre que els altres es troben en àrees controlades pels katxins independents i al costat xinès de la frontera.
A Rangoon, la blocaire birmana Nang Nyi i els seus amics van visitar un d'aquests camps de refugiats prop de la frontera xinesa a mitjan mes de febrer i en va escriure l'experiència.
En una de les entrades al bloc va començar la història així:
Com sap tothom, sóc una noia normal.
No estic ficada en política perquè, per començar, no l'entenc. No formo part de cap organització ni tampoc estic lligada a cap mena d'ideologia.
Només crec en la llibertat, la justícia i l'humanitat.
És per això que m'agradaria compartir la meva experiència de la mateixa manera com l'he vista i l'he viscuda.
Hi havia quatre amics més que la van acompanyar durant el viatge.
Van anar des de Rangoon fins a Mandalay i, després, fins a Muse, a l'estat de Xan.
Després van creuar la frontera xinesa per anar a la ciutat de Shwe Li i comprar-hi coses necessàries per als refugiats.
L'endemà van anar al camp de refugiats:
Mapa del viatge que van fer Nang Nyi i els seus amics.
Quan la guerra va esclatar a l'estat de Katxin, els refugiats van fugir cap a la frontera més propera escapar-ne.
El camp de refugiats Loizer és ben conegut.
Tot i així, nosaltres vam anar a camps que es trobaven en fronteres pròximes a Lwe Je.
Els camps propers a Lai Yin estaven controlats per un grup katxin anomenat Wunpawng Ninghtoi (WPN).
Wunpawng, en katxi, significa "tots els katxins" i Ninghtoi significa "llum".
Així, doncs, es pot dir que aquest grup és la Llum dels Katxins.
Quan va entrar al camp de refugiats, va veure molts nens que semblava que li tenien por:
Un nen katxin (foto feta per Nang Nyi).
He fet de voluntària en orfenats i en centres d'educació monàstica i, per tant, solia estar contentíssima de veure els nens i els donava la benvinguda amb entusiasme.
En canvi, aquí, no ens hi podem acostar.
Estàvem tristos de veure que els nens fugien de nosaltres perquè érem cares desconegudes i que la nostra aparença mostrava que érem birmans.
També parlava sobre les condicions al camp de refugiats:
Tendes al camp de refugiats (foto feta per Nan Nyi).
Quan hi vam arribar ens vam haver d'encarar a un problema: no hi havia prou lavabos.
En un camp de refugiats amb unes mil persones, només tenien onze lavabos.
L'aigua del lavabo es recuperava d'un rierol gairebé sec que es trobava a uns dos quilòmetres de distància.
En tot el camp només hi havia un pou i feien servir aquella aigua per beure.
El camp s'havia construït en un antic abocador al bell mig de camps de plantació de canyes de sucre als afores d'un poble xinès. Per allà al voltant no hi havia arbres grossos, així que durant el dia tot era polseguera i hi bufava un aire molt calent.
A la nit, el vent gelat travessava les tendes impermeables i hi feia molta fred.
A la segona part de l'entrada del bloc diu que van visitar antics molins i fàbriques de carbó per trobar les coses que necessitaven.
N'explica més coses al comentari:
Nens jugant al camp de refugiats (foto feta per Nang Nyi).
Alguns dels camps on vivien eren molt a prop de les topades.
Vam anar a un lloc on ens van dir que hi havia un camp de blat i un altre de canyes de sucre.
Els refugiats tornaven als pobles on vivien abans per anar a beure aigua.
Per aconseguir-ho, amb tot, havien d'anar amb molt de compte i evitar els tirotejos.
Durant el matí que ens en vam anar, un home que cultivava les canyes de sucre va morir en una explosió de bomba.
Molta gent moria també de diarrea.
Durant el segon dia de viatge, els nois i la gent que controlava el camp de refugiats van fer una reunió per discutir què necessitaven els refugiats i què podien oferir a canvi:
Aquesta dona ven escombres en mercats xinesos (foto feta per Nang Nyi).
Les coses més importants que necessitaven eren aigua per beure, per cuinar i per als lavabos.
A part, també necessitaven medicaments i aliments.
De roba, estris de cuina, mantes i coixins, n'hi havia prou amb el que donaven els pobles xinesos.
El que ens van donar, de fet, eren jerseis i pantalons i, per tant, encara necessitaven faldilles (longyis) per a les dones.
Nosaltres de seguida vam donar els diners que ens quedaven perquè construïssin un pou.
A la tercera part de l'entrada del bloc, Nang Nyi parla sobre les terribles experiències a què s'havien d'encara els vilatans:
Un dia cap al vespre, l'exèrcit birmà va arribar on els vilatans s'amagaven i els van començar a disparar.
Els habitants van agafar els fills que jugaven prop del poble i del rierol i es van escapar. Una dona que tot just havia acabat de donar a llum, amb el fill de tot just set dies, i un altre nen de quatre anys i la seva mare, van quedar abandonats al poble.
Els vilatans que s'amagaven als boscos van sentir que els nens no paraven de plorar durant tota la nit, però no van atrevir-se a tornar al poble.
No van fugir gaire lluny i van esperar que es fes de dia.
Quan els soldats van haver marxat a primera hora del matí, el pare del nadó de set dies i l'avi del nen de quatre anys van tornar.
Els nens no podien fer cap so de tant que havien plorat durant la nit.
El cadàver de la mare del nadó, que tenia una ferida de baioneta de punta a punta de les costelles, van trobar-lo sota una roca.
Els vilatans no van poder endur-se-la amb ells, ni tampoc cremar-la, així que van agafar els nens i se'n van anar.
La mare del nen de quatre anys, l'havien segrestada i no se n'ha sabut res més.
Nang Nyi també va parlar sobre el que li havia explicat un vilatà katxin durant la reunió:
Una nota escrita per un refugiat katxin que diu: "Tots us estimem.
Quan torneu a Rangoon ens donareu el vostre telèfon?
Quan torneu a Rangoon ens enviareu fotos?
Tots us estimem."
"Estic tan contenta que els nens birmans ens visitin...
Estimem la gent birmana.
Després de tot, tots som humans i estem molt contents i agraïts que hàgiu vingut i hàgiu fet tot el que heu pogut per ajudar-nos.
I això no ho dic per les donacions que vau fer, sinó per l'amabilitat dels vostres cors.
Estem contents que ens estigueu ajudant en tot el que necessitem, però el que de veritat ens fa falta és molt més que això.
Volem pau.
Volem tornar a casa.
Volem viure tranquils a les nostres granges, a la nostra terra, a casa nostra amb les nostres famílies.
Ajudeu-nos si us plau perquè ho puguem aconseguir", li va dir un vilatà amb els ulls plens de llàgrimes.
Quan la Nang Nyi i els seus amics van marxar del camp, els vilatans els van acompanyar al cotxe.
Ella va escriure això, del seu comiat:
Foto de grup de vilatans del camp de refugiats (foto feta per Nang Nyi).
"Ens tornarem a veure.
Però no aquí, sinó a l'estat de Katxin", els vam dir.
Ells es van posar a plorar quan van sentir-ho i van contestar: "Sí, nosaltres també us volem veure, però no aquí.
Ens tornarem a veure als nostres pobles."
Potser no falta tant perquè els refugiats katxins vegin els seus desitjos fets realitat.
Delegats de l'exèrcit KIO i representants del govern birmà es trobaran aquesta setmana a Ruili durant la tercera ronda de negociacions per a l'alto-el-foc.
Abans d'anar cap a Ruili, Sumlut Gam, cap dels delegats katxins, va dir:
"Sóc optimista.
La situació millorarà."
Síria: amb motiu del primer aniversari de la revolució siriana, salutacions des de Beirut
Aquest apunt forma part de la cobertura especial de la revolució siriana.
El 15 de març de 2012 va fer un any que va començar la revolució siriana, que es troba amb més determinació i reptes que no al començament.
Aquell dia es va convocar un gran nombre d'activistes de tot el món en ocasió de la Marxa Mundial per Síria, secundada en moltes ciutats del món.
El Líban, el germà proper de Síria, i Beirut, la seva capital, no van restar indiferents a aquest esdeveniment, tot i les dificultats per expressar-se amb llibertat al carrer.
Els activistes es van prendre el desafiament seriosament i van decidir fer quelcom de diferent.
El bloc les Parets de Beirut mostra l'opinió dels activistes al Líban en el seu article Un any de revolució del poble sirià: salutacions des de Beirut:
Ja s'han mort més de vuit mil màrtirs, s'han detingut desenes de milers de persones, s'han destrossat llars i s'han violat dones...
Des de fa un any que continuem intentant participar en la revolució de Síria, des de Beirut, com a individus i activistes independents.
Resistim aquí, escrivim aquí, projectem pel·lícules, ens desesperem i, tot seguit, tornem a rebutjar la continuïtat de la repressió i ens aboquem a les parets de la ciutat.
Les parets han estat l'únic espai lliure que hem trobat per expressar-nos.
Les parets de Beirut: salutacions al poble sirià. Amb llicència Creative Commons.
Els internautes i activistes van fer arribar el suport a la revolució a través de Twitter.
L'Abir Saqsuq, des de Beirut,va escriure al seu compte:
abirsasso@:
"La resistència (respecte d'Israel) l'únic que impedeix és la nostra llibertat."
Un dels meus escrits preferits a les parets de Beirut.‪
A primera hora del matí, el dia del primer aniversari de la revolució siriana els activistes beirutins han enviat un missatge de solidaritat.
باكراً هذا الصباح، في الذكرى السنوية الأولى للثورة في سوريا، بعث النشطاء في بيروت رسالة تضامن.
Al mateix temps, la Nadine Bakdash @NadineBek confirma el suport del libanesos a la revolució dient: Perquè la solidaritat amb el poble i els individus és més forta i important que no les declaracions i posicions dels règims, dels dirigents sectaris i dels partits polítics, vam voler expressar el nostre suport a la revolució del poble sirià.
El 15 de març a primera hora del matí, i lluny de les mirades de les autoritats libaneses, vàrem dur a terme una campanya de penjada de pancartes per difondre els "missatges" de Beirut per als sirians lliures.
Aquest apunt forma part de la nostra especial de la revolució siriana.
Síria: campanya per aturar un any de matances
Aquest apunt forma part de la cobertura especial Syria Protests 2011/12.
La Zeinab d'Egipte s'ha unit a la campanya.
Per recordar el primer aniversari de la violència i repressió que va acompanyar la revolta a Síria, iniciada el 15 de març de 2011, s'ha obert una campanya de mobilització i acció de personalitats, usuaris detacats de Twitter i ONG (CIHRS, FIDH, etc.) de tot el món per llançar una crida en massa als dirigents polítics a unir-se i aturar la matança al país.
Es proposa a la gent de fotografiar-se amb cartells que diguin "UNIU-VOS PER SÍRIA" i "ATUREU UN ANY DE MATANCES" en la seva llengua i penjar les fotos posteriorment a la pàgina de Facebook de la campanya.
L'acció es porta a terme del Brasil a Indonèsia, passant pel món àrab, i busca tanta participació com sigui possible.
El 15 de març es llançarà un vídeo de personalitats mundials, juntament amb l'etiqueta #UniteForSyria a Twitter.
En suport d'aquesta crida mundial, una cinquantena de líders de tot el planeta han publicat una carta oberta al diari Financial Times en què demanen als membres del consell de seguretat de l'ONU que "s'uneixin per Síria i aturin un any de matances".
Turquia: la policia antiavalots torna a enfrontar-se amb els kurds que celebren el Nevruz
Els kurds són l’ètnia més nombrosa de Turquia: són el 20% de la població (més o menys vint milions de persones).
Han estat víctima de discriminació i els seus drets s’han vist atacats amb el consentiment de l’estat.
Recentment, a Yuksekova, un districte de la província de Hakkari, els kurds van ser atacats quan es van reunir per celebrar el Nevruz, la seva festa del cap d’any.
Un polític kurd, Ahmed Turk, el van haver d'hospitalitzar i Alaatin Okan, de trenta-dos anys, va rebre l’impacte d’un tub de gas lacrimogen a Batman.
Dues webs kurdes molt visitades van quedar desconnectades a primera hora del matí i no van poder parlar de les topades.
A més, les principals pàgines informatives han trigat molt a tractar la notícia. Els activistes kurds, de fet, han utilitzat les xarxes socials per difondre els fets.
Faruk Arhan, un periodista de Bianet, va penjar a Twitter una foto que mostra com els antiavalots turcs atacaven una dona kurda.
Yüksekova
Yekbun Alp va dir, també a Twitter, que havien arrestat un diputat kurd enmig de les topades entre la policia antiavalots i els kurds que pretenien celebrar el Nevruz:
@YekburnAlp: el diputat Özdal Ücer era el convidat d’una família a Cizre quan la policia va entrar a la casa i els va arrestar.
Un altre activista kurd va penjar aquesta fotografia a Twitter, on es pot observar com la policia antiavalots llança gas lacrimogen i com els joves kurds responen llançant-los pedres per la ràbia i frustració de no poder ni celebrar el seu cap d’any:
Foto: @quzzulqurt
Hawri Tofik, de Suècia, es trobava entre els centenars d’activistes kurds enfurismats per la brutalitat que el govern turc va mostrar quan celebraven el Nevruz.
Va dir a Twitter:
@iirwaH: De debò que no ho entenc.
Per què és un crim celebrar el Nevruz?
Quants kurds més quedaran ferits o morts?
Jiyan Azadi va pujar aquesta foto a Twitter dient que desenes de milers de persones es van reunir a Yuksekova i que, més tard, la policia antiavalots els va atacar:
Foto de @jiyanazadi
Més tard, Meltem Ay, de Londres, va contestar:
@jin_iyan_azadi: Que poc intel·ligent el govern de Turquia!
Les actuacions dictatorials i opressives només faran que la gent kurda s’uneixi i sigui més forta!
L'Alliance for Kurdish Rights (Aliança pels Drets dels Kurds) va penjar fotografies que mostraven com la policia antiavalots havia fet servir gas lacrimogen i canons d’aigua per dispersar els manifestats del districte de Yuksekova.
Vídeo, en Defensa dels Drets Humans
Moltes històries amb vídeos d'aquest més s'han centrat en les violacions dels drets humans i les mesures que s'estan prenent per parlar sobre els abusos i intentar protegir les minories i comunitats desfavorides.
Feu clic a través de les històries per mirar més vídeos i aprendre més sobre cada cas.
Dret a la vida i la no discriminació
Guatemala: Parlem del Genocidi de les Dones Indígines
Gràcies a moltes activistes els tribunals internacionals que siguen els processos contra Guatemala tindran en compte la violència a que les dones indígines es van enfrontar per més que 36 anys.
Un documental i diversos testimonis de vídeos expliquen les seves històries grades, històries que es va mantenir en silenci per la discriminació a que les víctimes s'enfrontaven a les seves comunitats i la seva por de venjança.
Lliutant per a la diversitat sexual
Uganda: torna el projecte de llei contra els homosexuals
S'ha presentat de nou per votar a Uganda el mateix projecte de llei que es va presentar el 2009:
Uganda ha tornar al polèmic projecte de llei contra els homosexuals.
Membre del parliament d'Uganda, David Bahati, que va proposar el projecte el 2009 ha considerat tornant a presentar-lo però amb alguns canvis.
Afirma haver exclòs la pena de mort i la detenció de membres de la família que neguen d'informar dels homosexuals a les autoritats.
Però, sota més escrutini s'ha notat que no ha canviat el projecte de llei res, i que queda exactament igual com el 2009.
El següent vídeo explica l'impacte que el projecte tindrà en la comunitat LGBT i també en les seves famílies i amics:
Hong Kong: Vídeos Contra la Intimidació Homofòbica a les Escoles
A Hong Kong, estudiants a les escoltes admeten que alguns estudiants sufren de la intimidació i la discriminació, aleshores una organització ha posat en marxa una campanya per crear consciència sobre la qüestió, centrant-se en produir vídeos en línea d'entrevistes amb estudiants sexualment diverses i expertes en el tema.
Dret a l'educació
Espanya: violentes càrregues contra policials contra estudiants a València
i
Espanya: Campanya Contra els Estudiants Segueix a València
A València, nens en edat escolar van decidir protestar retallades pressupostàries que havien afectat les seves escoles, forçant-los portat mantes per la falta d'escalfament, durant el que ha estat un hivern particularment fred a Europa.
La polícia va reaccionar a les protestes amb violència amb estudiants ferits i detinguts; s'ha gravat diversos vídeos mostrant abusos contra menors d'edat, dones, i la gent gran:
Pocs dies desprès de la repressió brutal de la policia a l'Institut d'Educació Secundària Lluís Vives a València , els estudiants han estat de nou els blancs d'abusos de la polícia a una protesta pacífica en que protestaven, precisament, contra la violència policial.
Aquest cop, la repressió va començar per la tarda amb una força inesperada.
Dret a casa
Brasil: Comunitat Quilombo a Bahia en Punt de Ser Desallotjat
Una de les comunitats descendent d'esclaus a Brasil, Quilombo Rio dos Macacos, on viuen aproximadament 50 famílies, té una data de desallotjament: 4 març 2012.
La demanda de la terra vé de la Marina de Brasil, que té la intenció d'ampliar una residència pels seus oficials a aquell territori, l'àrea de frontera entre Salvador i Simões Filho, estat de Bahia...
Descendents de pobles originals d'Àfrica que, durant el colonialisme, van ser capturats i portats a Brasil per convertir-se en esclaus, els Quilombolas ara es consideren en peril de tornen a perdre les seves cases, malgrat el seu dret a la terra on viuen que està consagrat en la constitució.
Aquest breu documental mostra la situació a que els Quilombolas s’estan enfrontant: els fa por sortir de les seves cases, sense poder de moure lliberament i preoccupant-se pel seu benestar, les seves famílies i les seves cases.
Colòmbia: Periodista Ciutadà Ameneçat Pel Seu Vídeo Viral
Un vídeo de la resposta violenta del govern contra manifestants pacífics posant-se de peu contra el desviament d’un rio de la seva comunitat per la construcció d'una presa ha donat lloc a amenaces de mort contra el periodista ciutadà.
Brasil: El Sistema Penitenciari Deficient de les Amèriques
Els esdeveniments recents a presons de l'Amèrica Llatina que van costa la vida de centeners de presos han donat lloc a investigacions de la situació d'habitatge i l'amuntegament a que s'enfronta a molts centres penitenciaris, i els observadors estan analitzant si són tragèdies a punt de passar.
Les persones que estan privades de la seva llibertat com a càstig pels seus crims haurien d'estar garantitzades condicions mínimes de vida, i de tant en tant no es compleix aquestes condicions, com és evident en documental de la vida a presons brasileres, el qual també proposa solucions per aquesta situació difícil.
Brasil: la mort d'una ciclista a São Paulo obre el debat sobre la seguretat viària
El 2 de març al matí, la noia de trenta-tres anys Juliana Dias va ser atropellada mortalment per un autobús mentre anava amb bicicleta cap a la feina pel carrer principal de São Paulo, l'avinguda Paulista.
La seva història va commocionar els activistes a favor dels drets dels ciclistes, va desencadenar protestes espontànies a tota la ciutat i va obrir un debat nacional.
El bloc Beirut Walls descrivia així el trist accident:
Bulgària: es cancel·la la construcció de la central nuclear Belene
El 28 de març, Bulgària va anunciar oficialment la cancel·lació del projecte de construcció de la nova central nuclear Belene.
El parlament ha aturat aquest projecte polèmic després d'anys de debat i més de cinc-cents milions d'euros invertits en la construcció del primer reactor.
La decisió, la van anunciar tant els mitjans de comunicació de més audiència com el ministre d'Afers Estrangers, Nikolai Mladenov, que va tuitejar:
@nmladenov: #Bulgaria suspèn el polèmic projecte d'energia nuclear #Belene que ha tingut un cost de centenars de milions durant els darrers 31 anys...
Una captura de pantalla del Facebook de la campanya europea per prevenir la construcció d'una central nuclear en una zona sísmica de Belene, Bulgària.'
Una lluita de llarga durada envolta aquesta operació conjunta amb Rússia , que s'havia de construir en una zona sísmica activa.
Els activistes ho han estat recordant constantment per conscienciar del risc de construir una central nuclear en aquesta regió i recordar el terratrèmol de Vrancea de l'any 1977 , que va causar la mort de més mil sis-centes persones.
A Svishtov, una gran ciutat búlgara de la zona situada a catorze quilòmetres del lloc de construcció, hi van morir cent vint persones; el terratrèmol del 1977 també va destruir edificis de la ciutat de Belene, tan sols a tres quilòmetres de l'indret on es volia construir la central nuclear.
Un informe dels riscos sísmics dut a terme per activistes de Greenpeace i pel Green Policy Institute de Bulgària, i publicat a la web de la coalició nacional antinuclear BeleNE, mostrava que l'informe anterior era incoherent i que no s'havia emès cap avaluació del risc.
Per tant, van arribar a la conclusió que no hi ha cap raó per la qual la zona sigui segura des d'un punt de vista sísmic i van continuar exigint la cancel·lació del projecte.
Es van tenir en compte, amb tot, unes altres consideracions en la polèmica de Belene.
Edvin Sugarev, un antic membre del parlament, va començar un gran debat al seu bloc Svobodata.com (traduït com "la llibertat"):
S'ha desistit de la central #nuclear#Belene.
És aquesta la fi d'una història de quatre dècades?
Les centrals nuclears haurien pogut ser un estímul per a #Bulgaria
Molts búlgars creuen que aquesta central hauria ajudat el país a alleujar els creixents preus de l'electricitat.
La pregunta que també plantegen és: com es recuperaran els diners que ja s'havien invertit en el projecte que ara s'ha cancel·lat?
Hristo Ivanov (@cipisec) va tuitejar irònicament:
El retrat de Felip V tal com està penjat al museu de l'Almodí de Xàtiva
El passat 25 d’abril tothom, a les xarxes i als carrers, parlava de futbol: el Barça estava eliminat de la Champions.
Cada 25 d’abril, al País Valencià es recorda una jornada fatídica de la seua història: la derrota de les tropes de l’arxiduc Carles d’Àustria a mans de l’exèrcit de Felip d’Anjou a la Batalla d’Almansa el 25 d’abril de 1707, en el marc de la Guerra de Successió espanyola.
La Guerra de Successió fou un conflicte internacional, en què tropes franco-espanyoles s’enfrontaren a les tropes aliades d’Anglaterra i Portugal (amb participació holandesa i alemanya) pel tro d’Espanya.
Potser per això quan aquest episodi històric s’explica des d’una perspectiva global, sovint s’obvien les importants conseqüències que la guerra tingué per al País Valencià, les Illes Balears i el Principat de Catalunya.
Si voleu un exemple d’açò, compareu les entrades de la Viquipèdia i la Wikipedia sobre la Batalla d’Almansa.
Anys després, amb l'aplicació dels Decrets de Nova Planta i “por justo derecho de conquista”, els regnes de la Corona d'Aragó van veure suprimit el seu autogovern i les seues lleis i institucions van ser substituïdes per les de la Corona de Castella.
La victòria de Felip V el va convertir en el primer rei de la Dinastia Borbó a Espanya.
Seguint la tradició de l’absolutisme instaurada a França, Felip V va mamprendre una profunda reforma administrativa per a centralitzar l’estat. Després de guanyar la guerra, Felip V promulgà els Decrets de Nova Planta, que aboliren les normes pròpies i les institucions dels estats de la Corona d’Aragó.
S’aboliren els Furs valencians, que havien estat el sistema legislatiu i polític valencià durant quatre segles, i es suprimiren tots els òrgans de representació política i social, com les Corts o la Generalitat. Una dita popular valenciana fa memòria d’aquells fets: “Quan el mal ve d’Almansa, a tots alcança”.
@ForcaJoves #25dabril Sentim-nos orgullosos de les nostres arrels, la nostra cultura i la nostra història com a poble.
Els estudiants que fan estades a l'estranger porten canvis a la Xina?
Ali d'Offbeat China va comentar l'impacte que causaven els estudiants xinesos que feien estades a l'estranger quan tornaven al seu país.
El debat suscitat als principals fòrums de xinesos que estudien a l'estranger demostra que, en comptes d'aprofitar la seva exposició a uns quants valors fonamentals i ajudar la Xina en la seva reforma política, la majoria treu profit de les possibilitats que ofereix l'actual sistema per a millorar el seu nivell de vida.
Espanya: brutalitat policial durant la vaga general
Aquest article forma part de la cobertura especial Europa en crisi.
El #29M (29 de març) els sindicats d'Espanya van convocar una vaga general en protesta contra la reforma laboral del govern de Mariano Rajoy, del Partit Popular.
Aquesta aturada ha estat la primera que ha hagut d'afrontar el Govern al cap de només cent dies de mandat.
Les causes que van comportar que milers de persones sortissin als carrers a tot el país van ser les mesures adoptades per l'executiu, que en un intent de prendre la via ràpida a l'hora de sortir de la crisi i fomentar la creació de llocs de feina ha desregularitzat el mercat laboral, ha abaratit el comiat, ha flexibilitzat la capacitat de l'empresari a l'hora d'ampliar els torns laborals abaixant sous, fomentant la mobilitat dels treballadors, i ha facilitat la contractació de joves en pràctiques durant períodes de temps més llargs.
Grups de moviments ciutadans no vinculats als sindicats majoritaris, com ¡Democracia Real Ya!, es van unir a l'anomenat bloc crític de la vaga.
Durant la jornada, en la qual la participació dels treballadors va ser majoritària, es van viure moments de molta tensió, especialment a Barcelona, on van haver-hi confrontacions entre les brigades antidisturbis i els manifestants.
Novament, els agents de seguretat no presentaven les plaques d'identificació.
Manifestants ferits amb pilotes de goma durant la vaga general, Barcelona.
Fotografia Jesús G. Pastor, copyright Demotix 3/12.
Durant la jornada, que a la majoria de ciutats va transcórrer de manera pacífica, hi va haver topades entre uns quants col·lectius.
Presentem aquí el cas dels bombers, que es manifestaven en contra de les retallades que pateixen i a qui els antidisturbis també van acabar copejant i carregant:
En tots dos vídeos, gravats per activistes, es pot observar que els policies porten porres elèctriques.
En el primer, els manifestants els envolten mentre s'observa com dos d'ells, els qui queden enrere, fugen.
En el segon, gravat des del punt de vista contrari, es veu els quatre activistes més avançats (una dona rossa i tres homes), una agressió a un manifestant que cau a terra, i els dos que queden més endarrerits al primer vídeo.
Els manifestants van descobrir, novament, un altre grup de policies infiltrats entre la gentada que agredien els manifestants i escalfaven l'ambient de manera que la posterior càrrega policial estigués justificada en certa manera (font: http://www.tercerainformacion.es/spip.php?article35508).
També es van poder gravar les declaracions des de l'hospital d'un manifestant que va rebre l'impacte d'una bala de goma de la policia durant la jornada a Barcelona.
Té dues costelles trencades i un pulmó perforat.
Espanya: el rei Joan Carles i l'elefant de Botswana
Dies després que Felip Joan Froilà es disparés accidentalment al peu mentre feia pràctica de tir, el seu avi, el rei Joan Carles I d'Espanya, va caure quan era de cacera i es va trencar la pelvis.
Aquest fet no deixaria de ser una anècdota si no fos perquè va caure mentre caçava elefants a Botswana en un tipus de safari que, segons els dies d'estada, poden arribar a costar fins a 45.000 dòlars.
Que el rei d'Espanya pagui per matar animals és quelcom que no ha deixat indiferent ningú, i això s'ha pogut notar a la blocosfera.
El blocaire Carlos Carnicero formulava, sarcàsticament, la pregunta següent: «Què passa als Borbons amb les escopetes?
No poden viure sense disparar?»
Lola Pardo, al seu bloc, feia referència al fet que s'hagués tancat la pàgina de Rann Safaris, l'agència amb què el monarca havia contractat el viatge, al cap de poc d'haver-se filtrat la foto on se'l pot veure davant el cadàver d'un elefant.
Espanya: la vaga general a les ciutats i a les barriades
Aquest apunt forma part de la cobertura especial Europa en crisi.
Amb aquest eslògan, l'assemblea del barri Los Austrias de Madrid va convocar la vaga general del 29 de març, que va tenir un seguiment multitudinari a tot el país.
Aquesta crida directa a l'acció contrasta amb els eslògans dels sindicats, que eren més impersonals –"Volen canviar-ho tot"– i és un exemple de l'esquerda que s'obre en tots els moviments socials entre els convocants oficials i els manifestants sense cap tipus de bandera.
En aquest sentit, el moviment del 15-M ha estat decisiu a l'hora de donar suport a les crides d'una part de la societat civil, organitzada en col·lectius, assemblees de barri i associacions de veïns o d'individus.
En aquesta vaga general, el moviment ciutadà ha adoptat unes quantes formes als carrers, a les barriades, a les organitzacions socials i a les xarxes socials.
Una de les iniciatives ha estat la "vaga de consum".
Molta gent va sortir al carrer amb menjar i begudes de casa:
Dinar popular a favor de la vaga de treballadors a Campo de la Cebada de Madrid.
Fotografia de Lidia Ucher.
- 14h: Dinar popular – portar el túper per compartir (recorda #vagadeCONSUM, cuina el dia abans).
La intenció era donar suport a la vaga i sortir al carrer sense pagar per consumir menjar en vint-i-quatre hores.
Espanya: les víctimes de la crisi
Al bloc Els nous pobres es recullen testimonis de persones que s'han vist afectades per la crisi, que ha limitat considerablement les seves possibilitats econòmiques i personals.
Segons els autors, la intenció és «posar rostre, noms i cognoms a la injustícia social que vivim mentre els nostres representants públics es reparteixen sous vergonyosos, favors, subvencions i tota mena de privilegis».
França: La Marxa de l'extraradi
La pàgina web Marche Paris 2012, origen dels moviments indignat i occupy, detalla l'organització de la Marxa de l'extraradi, que surt de Saint-Denis el 14 d'abril amb l'objectiu de recórrer la corona parisenca en 27 etapes marcades per les assemblees populars i arribarà el 12 de maig a la plaça de la Concòrcia.
Una pàgina de Facebook i un compte de Twitter fan d'enllaç amb altres moviments anàlegs d'altres ciutats.
França: les llengües regionals es manifesten
Una desena de manifestacions simultànies van tenir lloc en algunes capitals de França el 31 de març. L'objectiu: mostrar un suport incondicional a les llengües regionals i autòctones.
Les manifestacions, a tres setmanes de les eleccions presidencials, mostren un fort compromís ciutadà en favor del reconeixement de les llengües regionals i autòctones.
Les manifestacions demanaven la ratificació de la Carta per la protecció de les llengües regionals del Consell d'Europa que, tot i haver estat signada per França el 1999, no s'ha ratificat mai.
La reivindicació de les associacions que han participat en les protestes és demanar als candidats que es posicionin sobre la situació d'aquestes llengües, avui considerades inconstitucionals atès que són minoritàries i la Constitució francesa no reconeix les minories.
Manifestació a Tolosa, el 31 de març del 2012.
Crèdits de la fotografia: @elpasolibre a Twitter
Un bon embolic polític i jurídic envolta aquestes llengües i el seu reconeixement.
Aquest embolic ha estat alimentat en part per prejudicis i el mal coneixement del tema i s'hauria de solucionar.
Efectivament, la modificació introduïda a la Constitució el 2008 semblava obrir el camí cap a la definició d'un estatut per a aquestes llengües i, així, introduir-ne l'ensenyament a l'escola.
Però Nicolas Sarkozy va posar fi a aquestes esperances argumentant que una acció com aquella portaria a la creació de guetos, cosa que no és compatible amb un país unit.
Un gran nombre de regidors i de representants de les regions s'han afegit a les manifestacions. Aquestes manifestacions han reunit milers de persones a Tolosa, Kemper, Estrasburg, Baiona, Perpinyà i Aiacciu (etiqueta principal a Twitter: #op31m):
Xavi : La importància de les llengües regionals?
Per a qui?
No crec que sigui una qüestió de vida o mort el de donar un estatut oficial a tots els "patois".
Visc a Espanya i veig les maleses que la divisió lingüística acaben fent.
Per sort, a França només el francès és llengua oficial.
La llengua forma part dels lligams que uneixen els ciutadans d'un país: no hem de cedir a aquestes reivindicacions comunitàries.
ericparis11 : Amb aquests arguments, ben aviat haurem de dir als quebequesos que ja poden anar abandonant el seu "patois" i que parlin la llengua majoritària del país on es troben, l'anglès.
I seguint el mateix tipus de reflexió, en un futur els documents de la Comissió Europea i del Parlament seran en anglès, els "minoritaris" (francesos, alemanys, espanyols, italians, hongaresos, finesos i més llengües "patoises" com el neerlandès i el portuguès) s'hauran d'adaptar, per tant, a aquesta "simplificació" tan lògica, tan cartesiana.
Per cert, els nostres investigadors i professors hauran d'utilitzar per als seus treballs una llengua arcaica i tan poc llegida com és la de Molière (en el cas que sigui antiquat)?
Encara es pot aturar, afortunadament, a la majoria del nostre país...
Elg : Ah… Les llengües regionals!
Aquest tema sempre desperta passions, assassines d'una banda, idòlatres d'una altra!
Llavors, la millor cosa que podem fer és dubtar.
Conèixer el bretó, el català, el cors, l'occità i el basc no fa que la visquem d'una manera diferent d'aquells qui no parlen cap llengua minoritària.
Només podem llegir, escriure, parlar i entendre una llengua més!
thiziri : I quan no es té un lligam especial amb un territori, què es parla? Ni basc, ni bretó, ni català, etc.
Quan es viu amb un estranger (per tant, amb dues llengües a casa), a quina escola han d'anar els infants?
Aquest debat em fa por perquè dóna per fet que hom pertany al territori al qual se sent identificat.
Però per això cal viure-hi des de fa quantes generacions? I quedar-s'hi tota la vida...
Em sento francesa i res més, no hi puc fer res, és la meva història i no em molesta que alguns vulguin parlar a més del francès una llengua diferent. Tot i això, no hem d'oblidar els "altres" francesos que tenen també el dret de viure amb una sola llengua.
Això també és tolerància.
Grècia: un home de setanta-set anys se suïcida en públic a Atenes
Tota Grècia ha quedat commocionada aquest matí per la notícia de que Dimitris Christoulas, de setanta-set anys, s'havia disparat un tret al cap a les nou del matí a la vista dels vianants de la plaça Syntagma (Atenes), davant l'edifici del Parlament.
Dimitris era un farmacèutic retirat que va vendre la seva farmàcia l'any 1994 i, segons informen, abans del tret va cridar que "no volia deixar cap deute als fills".
Un esdeveniment a Facebook proposa que la gent es reuneixi aquesta tarda a la plaça Syntagma: "Tothom a Syntagma.
No ens acostumem a la mort".
Asteris Masouras, col·laborador de Global Voices, ha penjat una recopilació d'articles i vídeos a Storify.
Cartell d'un esdeveniment de Facebook per avui a la tarda a la plaça Syntagma.
Diu així: "No ha estat un suïcidi.
Ha estat un assassinat.
NO ENS ACOSTUMEM A LA MORT."
El Twitter grec se'n fa ressò amb comentaris i reaccions sobre el tràgic esdeveniment:
@YanniKouts: El suïcidi d'un home de setanta-set anys avui al matí a la plaça Syntagma commociona #Grècia.
"És l'única manera de tenir un final digne, no vull haver de menjar de les escombraries."
L'usuari Arkoudos demana un desig per a tots aquells qui deixa enrere :
@SaraFirth_RT: Els mètodes europeus per 'salvar Grècia' estan matant, ara ja literalment, els grecs.
El suïcidi a Syntagma no hauria d'haver passat mai #Grècia.
Athens News informa que la víctima portava una nota de suïcidi, on es diu que comparava el govern grec actual amb els col·laboracionistes d'una guerra:
El govern de Tsolakoglou ha destruït totes les meves opcions per sobreviure.
Com que no es fa justícia, no puc reaccionar d'una altra manera que no sigui donant un final decent (a la meva vida), abans que comenci a buscar menjar a les escombraries.
Georgios Tsolakoglou era un oficial militar grec que es va convertir en el primer primer ministre del govern col·laboracionista grec durant l'ocupació de les potències de l'eix el 1941-1942.
És evident que la referència s'entén com una comparació entre el govern en el temps de la guerra i l'actual govern de Lucas Papademos.
La usuària PenelopeD10, burlant-se de l'alcalde d'Atenes, Giorgos Kaminis, per haver desallotjat les tendes dels manifestants de la plaça Syntagma l'estiu passat perquè donava mala imatge als turistes de la ciutat, diu irònicament:
@dianalizia: Quina poca vergonya! Karatzaferis utilitza de manera oportunista el suïcidi d'un home avui al matí per criticar els polítics i el sistema corrupte (del qual forma part).
Guatemala: les comunitats indígenes i rurals es mobilitzen per defensar la seva terra
Aquesta entrada forma part del seguiment especial Indigenous Rights .
Milers d'indígenes guatemalencs i campesinos (pagesos) van participar en una marxa de nou dies per defensar la terra, protestar contra els desallotjaments forçosos i donar a conèixer més qüestions que afecten les comunitats rurals.
Cultural Survival explica:
Organitzada pel Comité de Unidad Campesino (CUC) , la marxa demana a l'estat de Guatemala i als mitjans de comunicació locals, nacionals i internacionals que parin atenció als afers que afecten la majoria dels indígenes i camperols del país.
La notícia continua:
Els caps del moviment han emès un comunicat de premsa, Declaration of the March for Resistance and Dignity, in Defense of the Earth and Territory , on han fet les següents peticions (reiteracions d'antigues queixes dels indígenes i camperols de Guatemala):
Eliminació del deute agrari imposat per l'estat als grangers; redistribució justa de les terres, que permeti als pagesos tenir almenys un terreny on poder plantar cultius de subsistència.
El final dels desallotjaments forçosos, especialment l'actual problema a la vall del Polochic, a la regió d'Alta Verapaz, on s'han desallotjat violentament centenars de famílies de les seves llars, el mes de març del 2011, per utilitzar els terrenys per cultivar-hi plantacions de palma africana i de sucre.
El final de la persecució i la criminalització dels indígenes que lluiten pels seus drets, incloent-hi les vuit dones indígenes de San Miguel Ixtahuacán que tenen ordre de captura per haver parlat en contra de la mina Marlin.
La cancel·lació de les concessions de mineria, petroli, hidroelèctriques i monocultius agrícoles.
Aprovació de lleis al Congrés que beneficiïn les comunitats pobres i indígenes, inclosa la llei 4087, de mitjans de la comunitat, que legalitzaria les ràdios comunitàries.
El fotògraf i blocaire James Rodríguez va publicar un assaig fotogràfic de l'arribada dels manifestants a la ciutat de Guatemala el 26 de març del 2012:
Guinea Bissau: el cop d'estat i la missió militar angolesa
El 12 d'abril al vespre, dotzenes de militars van prendre els carrers de la capital de Guinea Bissau, la seu del partit que històricament ha ocupat el poder, PAIGC (Partido Africano para a Independência da Guiné e Cabo Verde, o Partit Africà per la Independència de Guinea i Cap Verd), i la Ràdio Nacional, iniciant un altre cop d'estat en un país que des que va aconseguir la independència el 1974 mai no ha vist un president electe arribar al final del mandat.
Durant les últimes setmanes, dos esdeveniments han fet créixer el nivell de tensió en els àmbits polític i militar: tal com Global Voices va informar, va haver-hi al·legacions de "frau generalitzat" des de l'oposició en la primera volta de les eleccions presidencials del 18 de març (eleccions anticipades a causa de la mort del president Malam Bacai Sanhá el gener de 2012) i l'anunci de la retirada del país de la Missió de Seguretat Angolesa, MISSANG.
La seu del candidat presidencial Carlos Gomes junior (PAIGC), també conegut com a Cadogo, durant la campanya per a les eleccions presidencials.
Foto de Giuseppe Piazzolla copyright Demotix (12/03/2012)
Les forces armades i la recerca d'armes
Les notícies de la retirada militar al principi de setmana havien activat l'alarma sobre la possibilitat que s'estigués preparant un cop d'estat militar.
El personal militar de Guinea havia adoptat el que es considera una posició política quan va demanar que se li lliuression els reforços de material militar angolès que MISSANG havia rebut després del cop d'estat fallit del desembre de 2011: "Si no, haurien de tornar a Angola."
El portaveu de les forces militars angoleses, Daba na Walna, va declarar que, dos dies després que es tanquessin les votacions el 20 de març, l'ambaixador d'Angola a Guinea Bissau, el general Feliciano dos Santos, havia acusat el general António Indjai , comandant en cap de les Forces Armades, de tenir la intenció de dur a terme un cop d'estat.
La periodista portuguesa Helena Ferro de Gouveia va escriure al seu bloc Domadora de Camalões sobre les "raons formals darrere la posició que els militars de Guinea han pres", i va afegir:
Itàlia: records, ferides i esperances tres anys després del terratrèmol de l'Aquila
Com marquen encara els rellotges de moltes esglésies i campanars del centre de l'Aquila, el 6 d'abril de 2009 a les 3.32 de la matinada un terratrèmol de sis graus a l'escala de Richter va trencar el silenci i va destruir la vida d'una ciutat sencera.
En el tercer aniversari d'aquell tràgic incident, tots els ciutadans s'han unit en una abraçada col·lectiva amb abundants propostes, comentaris i iniciatives gestionades a través d'internet.
A la ciutat no han mancat les visites ni les commemoracions institucionals (amb l'assistència destacada de Fabrizio Barca, ministre de Cohesió Territorial, que ha prestat una atenció especial al cas de l'Aquila i a la transparència del procés de reconstrucció ) que s'han mesclat amb sentiments de condol i commoció i també amb demandes de justícia i de garanties durant la reconstrucció de la ciutat.
‏ @ermeneleutico dedica uns versos a la ciutat:
Mà dura a la Xina contra els "social media": sis detinguts i setze webs tancades
La notícia s’escampà el dissabte 31 de març de 2012 de bon matí, quan es van connectar els internautes xinesos més matiners: sis persones havien estat detingudes i setze webs tancades per “haver fabricat o disseminat rumors en línia”, segons l’Oficina Nacional Xinesa d’Informació a Internet (SIIO) i la policia de Pequín, tal com ho ha recollit l’agència de notícies oficial Xinhua .
La notícia de Xinhua també afirma que els populars serveis de microbloc Sina Weibo i Tencent Weibo , alternatives xineses de Twitter, han rebut “crítiques i càstigs en conseqüència”.
En què consisteix aquest càstig? No hi ha manera de saber-ho, però els internautes xinesos ràpidament n’han notat el resultat: amdues companyies han desactivat l’opció de publicar comentaris del 31 de març al 3 d’abril.
Molts mitjans estrangers han recollit la notícia, com la BBC, The Wall Street Journal, Al-Jazeera i Forbes .
Ací ningú pot sentir els teus crits.
Tenen la gent callada amb esparadrap.
Font: Ministry of Tofu
Mali: una introducció al poble tuareg
El bloc del moviment tuareg Temoust Survie publica una notícia (via información de l'Express ) que ofereix una introducció breu a la cultura dels tuaregs: «És un poble nòmada que es guanya la vida amb l'agricultura i el comerç.
Els tuaregs són aproximadament 1.500.000 persones que habiten una regió que s'estén per tot Mali, Níger, Líbia, Burkina Faso i Mauritània.
La llengua comuna, el tamashek, està estretament relacionada amb la llengua berber.
Juntament amb la població etíop, els tuaregs són uns dels pocs pobles africans amb cal·ligrafia pròpia.
Un tret distintiu de la roba tuareg és el vel anyil que porten, d'on prové el sobrenom "els homes en blau"».
Mèxic: Els internautes rebutgen l'anomenada #LeyGeolocalización
El 18 d'abril del 2012 (un dia després de la seva publicació), als Estats Units mexicans van entrar en vigor tot un seguit de reformes al Codi Penal Federal i al Codi Federal de Procediments Penals com són la Llei Federal de Telecomunicacions, la Llei que estableix les Normes Mínimes sobre la REadaptació Socials dels Sentenciats i la Llei General del Sistema Nacional de Seguretat Pública, que popularment es coneixen com la "Llei de Geolocalització".
Al Twitter, l'assumpte ha estat comentat pels usuaris amb l'etiqueta #LeyGeolocalización.
En què consisteixen les reformes?
En el marc de la "guerra" que l'administració actual ha començat contra la delinqüència organitzada , les reformes de què parlem proporcionen a les autoritats (Ministeri Públic de la Federació) el permís per sol·licitar, a aquells qui ofereixen serveis de telecomunicació (entre els quals es troba la telefornia mòbil), la localització geogràfica en temps real d'aparells mòbils (smartphones, tablets, telèfons) associats a línies sospitoses d'haver estat utilitzades amb finalitats delictives .
Així mateix, s'obliga els encarregats d'aquestes empreses de telecomunicacions a cooperar ràpidament i sense queixes amb les autoritats, no només per localitzar el dispositiu mòbil, sinó que també per proporcionar assessoria tècnica per à la instal·lació i funcionament de dispositius que bloquegin o anul·lin les senyals de telefonia mòbil, radiocomunicació, o transmissió de dades (Internet) dins de centres penitenciaris (presons).
Aquestes reformes també pretenen prevenir o evitar el robatori de dispositius de telecomunicacions, atès que faciliten a les autoritats la desactivació o el bloqueig de línies que estiguin relacionades amb denúncies de robatori o pèrdua.
Imatge d'aparells amb sistema de geolocalització de l'usuari de Flickr Chris Fleming, sota llicència Atribució- CompartirIgual 2.0 Genèrica (CC BY-SA 2.0)
Amb unes credencials com aquestes no es poden haver equivocat, no?
L'usuari @nololeas va advertir sobre l'entrada en vigor de la llei així:
Un altre usuari, Eddie (@EdHappy), de manera clara i planera va expressar la seva opinió sobre el tema:
Perú: què ha matat els dofins?
Els dofins són uns dels éssers més intel·ligents del planeta. Tenen pocs depredadors naturals i són presents a gairebé tots els oceans.
Al Perú concretament es poden trobar en unes quantes zones de la costa: a les platges de Lima, on es pot fer surf al seu costat; a la Reserva Nacional de Paracas , o a les costes de Piura, al nord del país, on se'ls pot observar juntament amb algunes balenes geperudes.
És per això que la notícia de la mort, des del començament de l'any, de tres mil dofins a les costes del nord del país ha commogut tothom.
Carlos Yaipén-Llanos, director de l'organització local en defensa de la vida marina ORCA , destaca que aquestes morts són fruit d'una "bossa acústica que es forma en utilitzar, al fons marí, equips per buscar petroli, gas i minerals".
Dofins a Pisco, el Perú.
Foto de la usuària de Flickr Alicia0928 amb llicència CC Attribution 2.0 Generic (CC BY 2.0).
El director de l'ORCA també revela que les anàlisis forenses que s'han fet mostren que els dofins van patir una "síndrome" de descompressió aguda perquè els exemplars examinats tenien fractures als ossos periòstics i una hemorràgia a l'orella mitjana, un emfisema pulmonar disseminat i bombolles d'aire en òrgans com el fetge, el ronyó i els vasos sanguinis.
Un informe periodístic posterior menciona que és la tecnologia d'exploració coneguda com a sísmica la que forma les bosses acústiques que afecten els dofins.
A Tumbes, al nord de Piura, l'empresa BPZ fa servir aquesta modalitat d'exploració per recollir dades sobre jaciments de gas i petroli.
Aquesta empresa ha negat que les espècies marines morin a conseqüència de les seves exploracions, però en l'informe d'impacte ambiental s'indica que aquesta mena de tecnologia sí que té conseqüències negatives.
El president del Congrés ha declarat que espera que els ministres de Medi, de Producció i d'Energia i Mines informin el Parlament d'aquest cas.
Un altre mitjà diu que la institució que hauria de donar un informe oficial sobre aquest tema és l'IMARPE , l'Institut del Mar.
Hardy Jones, un cineasta i activista a favor de la conservació de la vida marina, fundador de BlueVoice , va anar al Perú tan bon punt va saber els primers informes del Dr. Yaipén-Llanos el 25 de març.
El dia 27, ja a les costes del nord del país, va tuitejar :
615 #dolphins morts al llarg de 135 quilòmetres de platja al nord de San José, al Perú.
És una tragèdia inenarrable.
Si us plau, retuitegeu-ho.
S'ha d'investigar.
Al seu bloc personal narra amb més detalls la manera com es va assabentar de què havia passat, el viatge al Perú i què va veure al lloc dels fets:
Carlos i el seu equip van fer necròpsies a un parell de dofins.
Veure un dofí acabat de néixer encara amb el cordó umbilical va ser commovedor.
Vam córrer per la dura sorra tot vorejant la línia de la platja i cridant quan vèiem un dofí mort.
Al principi era cada dos minuts.
Després van desaparèixer els intervals entre els crits de "Dofí!
Dofí!
Un altre!
Dos més!
N'hi ha un altre a les dunes!"
Després, al bloc de Blue Voice, va compartir una part de l'informe del Dr.
Com s'ha informat anteriorment, dues espècies han quedat afectades: el dofí comú de musell llarg (Delphinus capensis) i la marsopa de Burmeister (Phocoena spinipinnis).
Hi vam comptar 615 dofins comuns.
N'hi havia exemplars de totes les edats: mascles, adults, femelles, mares i lactants, joves, cries i nounats.
Hi vam comptar 19 marsopes, només femelles i cries.
A Facebook, ORCA ha compartit fotos del que va trobar.
A la cadena CNN en espanyol van entrevistar el Dr.
A continuació podeu veure un vídeo que mostra una part del recorregut de Hardy Jones i Carlos Yaipén-Llanos per les costes del nord del Perú:
Mentrestant, tant el ministre de Medi com el de Pesca estaven citats el 10 d'abril per explicar si les causes de la mort dels dofins estan relacionades amb les exploracions petrolieres.
També havien d'informar sobre quines mesures s'han adoptat per evitar que l'impacte ambiental en la fauna marina sigui més gran, atès que un estudi informava que aproximadament vint mil dofins, com també unes altres espècies, es troben en perill de mort perquè s'han programat més exploracions al llarg de tota la costa peruana amb la tecnologia sísmica 3D.
Article publicat originalment al bloc personal de Juan Arellano.
Regne Unit: augmenten els casos de malnutrició infantil
El col·laborador del portal Kaoesenlared, Charlie Cooper, va publicar el 13 de març un article sobre l'augment dels casos de malnutrició infantil al Regne Unit.
Segons FareShare i Kids Company, dues organitzacions de beneficiència, molts nens que passen gana pertanyen a famílies d'immigrants que no tenen permisos laborals o que no poden accedir a les ajudes.
Tanmateix, indiquen que també es troben amb casos de pares amb feina que han vist com les seves possibilitats s'han limitat cada vegada més a causa de l'elevat cost de la vida.
Catalunya: un Sant Jordi especial, cultural i reivindicatiu
Sant Jordi és una celebració molt especial i única a Catalunya.
Com marca la tradició, el protagonisme d'aquesta celebració el tenen les roses i els llibres.
No hem d'oblidar que el 23 d'abril sempre ha estat un dia de reivindicacions per la llengua i la cultura catalanes.
Enguany serà una diada més reivindicativa que mai atès que també hi seran presents les protestes contra les retallades que afecten l'educació i la cultura catalanes (entre altres).
Síria: Ali Mahmoud Othman, els "ulls de Baba Amr", detingut
Aquest artícle forma part de la cobertura especial de les protestes a Síria 2011-2012.
El videoactivista Ali Mahmoud Othman, cap de l'oficina de premsa de Baba Amr, ha estat detingut pel govern sirià.
Els seus amics i col·legues creuen que és sotmès a greus tortures.
La detenció ha posat en perill la resta d'activistes de l'oficina i es tracta d'un cop dur per al periodisme ciutadà al país.
Othman, que abans de la revolució venia verdures, ha estat documentant les protestes a Homs des del començament de la revolució siriana.
Va exercir un paper decisiu col·laborant amb els qui cobrien el conflicte des de Baba Amr, i ajudant a evacuar els periodistes internacionals des de l'interior del barri.
Va decidir quedar-se a Baba Amr, tot i que l'exèrcit sirià va reconquerir-lo després d'haver-lo bombardejat tres mesos.
Segons Mónica G. Prieto, corresponsal de la web de notícies Periodismo Humano, "no volia abandonar el barri mentre hi quedés una sola persona, va rebutjar totes les propostes d'anar-se'n".
Ali Mahmoud Othman a Baba Amr, Homs.
Font de la imatge: Baba Amro News
El següent vídeo mostra l'Othman, més reconegut com els "ulls de Baba Amr", explicant al món el patiment de la població de Baba Amr.
Es dirigeix a la càmera sense preocupar-se d'ésser identificat.
Ell creia que el seu missatge seria més fiable i arribaria a una audiència més àmplia si mostrava la cara al descobert:
Els activistes han creat una pàgina de Facebook per compartir notícies sobre la seva situació i per demanar-ne l'alliberament.
D'una altra banda, el Comitè per la Protecció dels Periodistes ha demanat a les autoritats sirianes l'alliberament immediat de l'Othman i de tots els periodistes detinguts fent la seva feina:
Els periodistes ciutadans sirians documenten la revolta i posen en greu perill la seva vida.
El règim ha de posar fi a la campanya d'intimidació per silenciar la cobertura de la brutal repressió.
La seva detenció ha atret l'atenció dels principals mitjans de comunicació i de representants polítics d'uns quants països.
El ministre d'Afers Estrangers britànic, William Hague, va demanar-ne l'alliberament:
Faig una crida a les autoritats sirianes perquè alliberin el Sr. Othman i la resta de presoners polítics immediatament.
El règim sirià serà responsable de la seguretat del Sr. Othman i del seu tracte, i portaré el seu cas a la reunió dels Amics de Síria que es farà a Istanbul.
El senador dels Estats Units John McCain va tuitejar :
He rebut informes que el periodista sirià Ali Mahmoud Othman ha estat detingut i és sotmès a tortures per les forces d'al-Assad.
El món ha de fer una crida per alliberar-lo.
La periodista Randa Habib va donar un avís del perill que corrien tant l'Othman com l'activista Noura Aljiwazi , que va desaparèixer el mateix dia a Damasc:
Les figures de la resistència #Syria Ali Mahmoud Othman & i l'activista Noura al-Jizawi, detingudes, la seva vida corre perill: Reporters Sense Fronteres (RSF)
Sis dies després de la detenció de l'Othman, els seus amics van publicar aquest missatge a Facebook:
És la 6a nit sense la veu ni les càlides paraules de l'Ali.
És la 6a nit que l'Ali dorm amb les mans lligades, exhaust per la tortura.
És la 6a nit i el nom de l'Ali ha arribat tan lluny com Austràlia, la gent n'exigeix l'alliberament.
És la 6a nit, la revolució no té l'Ali.
Un dels herois de Baba Amr, ara un heroi de la revolució.
Les seves bones accions són recordades diàriamnet pels qui va salvar de lesions, periodistes, amics i familiars.
Llibertat per a l'Othman, un dels homes més valents que hi ha.
Síria: continua la repressió contra els periodistes
Aquest article forma part de la cobertura especial de les protestes a Síria 2011-2012.
Milers de morts, torturats, detinguts i desapareguts, i la lluita del poble sirià continua enmig d'una brutalitat sense precedents.
El règim, amb la intenció de silenciar els activistes, ha intensificat la repressió contra els periodistes, blocaires i videoactivistes.
La Salma Yafi, una estudiant de periodisme i membre del Partit Nacional pel Desenvolupament (PND), és una de les darreres víctimes del règim.
A la Yafi, la van detenir després d'afliliar-se al PND, un nou partit oficial i registrat legalment, emparat per les noves "reformes multipartidistes" del govern.
El 15 de febrer, en efecte, el govern sirià va anunciar que el Comitè d'Afers de Partits autoritzava una nova formació política anomenada Partit Nacional pel Desenvolupament, amb la qual cosa augmentava a sis el nombre de partits polítics a Síria.
Segons un membre d'aquest partit, els activistes del grup comparteixen les mateixes reivindicacions dels manifestants, però han optat per vies polítiques i legals per tal d'aconseguir les seves demandes.
Els activistes han posat en relleu la contradicció que hi ha entre les reformes anunciades i la detenció dels ciutadans que afirmaven formar part d'aquestes reformes. @Gab va tuitejar:
@Gab: Al-#Assad n'és responsable: la jove Salma Yafi, registrada pel govern com a part de les reformes, ara es troba detinguda.
Si us plau, empra #Salma Yafi perquè la notícia se sàpiga.
Anunciar reformes i continuar amb la repressió dels activistes ha estat habitual d'ençà que va començar la revolució, que va fer un any el 15 de març passat, i cada vegada més els periodistes es converteixen en l'objectiu del règim.
Els periodistes turcs Adem Ozkose i Jamit Koskun han desaparegut també a Síria, i s'ha generat una gran reacció a la xarxa, especialment dels internautes turcs.
El periodista Jamal ElShayyal va tuitejar :
@jamalAljazeera: Vaig compartir cel·la amb #AdemOzkose quan #Israel ens va detenir després d'atacar la flotilla.
Ell era un dels dos periodistes que exportava imatges de #Síria.
Font: Facebook.com/UniteforSyria
Mentre la repressió continua, els representants polítics internacionals no semblen posar-se d'acord en la manera de posar fi a la matança.
Els sirians, amb tot, no estan sols.
La seva lluita rep el suport de ciutadans de tot el món i, de fet, es va programar una gran campanya mundial el dia 15 de març, Units per Síria, per posar fi al vessament de sang que els sirians pateixen des de fa un any.
Síria: l'activista Rima Dali, detinguda a Damasc per demanar que s'aturin les matances
Actualització: per protestar contra la detenció de la Rima, i de tots els sirians empresonats des del començament de la brutal repressió que exerceix el règim contra qualsevol tipus d'oposició, els activistes han obert una pàgina a Facebook anomenada "Prou matances.
Volem construir un país per a tots els sirians" , on fan una crida als ciutadans de Damasc convocant-los a una concentració davant el Parlament el dimarts, 10 d'abril, a les 18.00 (hora en què la Rima va mostrar el cartell demanant la fi de les matances): فقط الجميع يحضر لافتة حمراء مكتوب عليها باللون الأبيض : أوقفوا القتل نريد بناء وطن لكل السوريين Per protestar contra els assassinats i les morts diàries a Síria, ens reunirem davant el Parlament demà a les 18.00.
Sense lemes, ni símbols, ni banderes.
Només un cartell vermell on es llegeixi, en lletres blanques: "Prou matances.
Volem construir un país per a tots els sirians."
Aquestes eren les paraules escrites al cartell que portava la Rima Dali davant el Parlament sirià a Damasc, el dissabte 8 d'abril.
Els activistes afirmen que la van detenir just després d'aquesta acció.
El vídeo següent mostra com la valenta Rima subjecta el cartell davant els cotxes mentre un grup de dones aplaudeix el seu gest.
Els activistes n'han denunciat la detenció i la de Saffana Baqleh, qui era amb la Rima en el moment de l'arrest.
A Saffana, la van detenir per intentar impedir que les autoritats s'emportessin la Rima.
La Rima Dali, en una concentració amb espelmes en record dels màrtirs sirians.
Juny 2011.
Font: Facebook.
Rima Dali, de trenta-tres anys, és de la ciutat costanera de Latakia.
Es va llicenciar en dret a la Universitat d'Alep.
Actualment treballa al Programa de Desenvolupament de les Nacions Unides com a associada en la formació i construcció de capacitats, i també és voluntària de la Creu Roja.
És coneguda per la seva feina en la campanya "Homs és als nostres cors", que té per objectiu portar ajuda humanitària a Homs.
La Rima, a l'última actualització del seu perfil de Facebook, va escriure una cita d'en Martin Luther King:
"Els mitjans que fem servir per aconseguir els nostres objectius han de ser tan purs com els fins que perseguim."
Vídeos destacats: Cultura, drets humans, ciberactivisme i crowdfunding
La Terra, imatge de Esparta Palma CCB a Flirck
Cultura
Índia: L’últim diari escrit a mà de tot el món
Els primers diaris del món eren manuscrits i ara "El Musalman" probablement sigui l'últim diari escrit a mà al món.
Aquest diari escrit en urdú es va fundar el 1927 per Chenab Syed Asmadullah Sahi i es publica a diari a Chennai, Índia, des de llavors.
A l'Iran i als països del seu voltant, com Azerbaiyàn, es celebra un cop més el Novruz , l'any nou zoroàstric o persa.
Festejat normalment el dia del equinocci de primavera, el Novruz marca el primer dia de la nova estació i constitueix una de les dates més importants del calendari azerbaidjanès.
El vídeo que es mostra a continuació forma part d'una promoció preparada per a Eurovisió que ensenya com es celebra la festivitat a l’Azerbaidjan.
Drets humans i vídeos
Etiòpia: Graven maltractament infantil amb una càmera de telèfon mòbil
Els usuaris etíops de Facebook han reaccionat a un vídeo de YouTube, gravat amb un telèfon mòbil, on apareix una nena que rep constantment maltractes per part de la seva mare.
Poc després d'haver pujar el vídeo, els cibernautes de Facebook van organitzar una campanya a Internet per demanar justicia i van iniciar un grup a Facebook anomenat "Etíops contra el maltractament infantil"
Atenció: aquest vídeo conté imatges violentes.
Aquest mes també hem vist altres reaccions a Etiòpia en relació amb l'abús dels drets humans. Al següent tema, una treballadora domèstica etíop es colpejada pels seus caps davant de l'Ambaixada de Etiòpia al Líban.
L'episodi es va gravat en vídeo.
Desafortunadament, la noia es va suïcidar poc després.
Etiòpia: Ira pel maltractament d'una treballadora domèstica etíop al Líban.
Etiòpia/Líban: Cuitadans etíops demanen justícia per la mort d'una treballadora domèstica
La naturalesa gràfica d'aquest vídeo junt amb el tràgic desenllaç dels esdeveniments, ha escandalitzat els cibernautes etíops.
Aquests, han fet servir Facebook i altres llocs de petició a Internet per plorar la pèrdua i reclamar justícia per a les treballadores domèstiques al Orient Mitjà.
Ciberactivisme
Kony 2012: cobertura especial
La campanya Kony 2012 ha provocat l'augment de discussions a la web sobre el ciberactivisme i la seva efectivitat com a mitjà per a reflectir els conflictes i les situacions que viuen els diferents països de l'Àfrica.
S'ha creat una pàgina de cobertura especial amb la finalitat de seguir les reaccions que es produeixen pel polèmic vídeo sobre la situació a Uganda.
Uganda: Kony 2012, resposta en vídeo del Primer Ministre de Uganda
Als comentaris llençats a YouTube sobre el vídeo anterior, Ugacentricity entén les intencions que s'amaguen darrere del vídeo de Invisible Children, però defèn la necessitat d'una descripció sincera dels fets:
Sense cap dubte, les intencions de Jason DEUEN haver estat bones, però deixa de banda la veritat i els fets, pel drama i les insinuacions.
És cert que, de no haver-ho fet així, potser no l'hagués arribat a 100 milions d'espectadors, però el fi no sempre justifica els mitjans.
Com ugandès afectat per Kony, preferiria que 100 persones haguessin escoltat la veritat de la meva història a que 100 milions es creguin les falsedats sobre ella.
Algunes persones, inspirades en el vídeo original de Kony 2012, han donat una sèrie de respostes que es poden trobar el post Uganda: Yes We Kony!
Altres exemples de ciberactivisme:
Les següents històries, postejades el mes de març, mostren altres episodis d'activisme a la xarxa:
A Puerto Rico, una organització busca despertar la consciència, mitjançant un vídeo musical, sobre els riscos de fer cesàries electives a dones que esperen un fill.
A Rússia, el sexe i els vídeos han estat els instruments quan han fet servir els seguidors i detractors de Putin durant les eleccions; aquest article ens mostra alguns exemples.
A Latinoamèrica, dones afectades pel frau d'implants mamaris defectuosos utilitzen la web per explicar les seves històries i aconseguir recolzament.
Mitjançant blocs, foros, grups de Facebook i vídeos, les dones parlen sobre les conseqüències dels augments de pit, sobre el cost de desfer-se dels implants defectuosos i sobre els aspectes legals amb els que s'ha de lluitar quan un procediment mèdic acaba malament.
Crowdsourcing
Nicaragua: Pel·lícula sobre les conseqüències del filtrat d'un vídeo casolà íntim busca finançament
Un premiat equip de productors i actors es reuneix a la Nicaragua rural per realitzar una pel·lícula ambientada a la actualitat i que explica les conseqüències que té per a un parella jove el fet de que, un vídeo íntim, que ells mateixos van gravar, es faci públic per error i com s'han d'enfrontar a les conseqüències del seus actes.
Es busca finançament extra per fer front al cost del lloc on es gravarà, Matagalpa, Nicaragua. Tots els diners aconseguits es gastaran en aquesta comunitat.
Xina: els drets humans dels uigurs
El nou bloc Xianjiang Source va entrevistar Henryk Szadziewski amb motiu de l'Uyghur Human Rights Project, un projecte que pretén potenciar el coneixement dels drets humans i de la democràcia entre els uigurs i la resta de cultures que conviuen al Turquestan Oriental.
Els àrabs odien les dones?
Mona Eltahawy s'enfronta a la tempesta
La columnista egípcia-americana Mona Eltahawy ha suscitat novament la controvèrsia publicant al Foreign Policy Magazine d'aquest 23 d'abril de 2012 un article sobre la discriminació de les dones a l'Orient Mitjà amb el títol 'Per què ens odien?'.
Eltahawy afirma que les societats àrabs són fonamentalment misògines i que es produeixen incessants abusos contra les dones "alimentats per una barreja tòxica de cultura i religió".
Nombrosos periodistes, blocaires i activistes àrabs han criticat la manera amb la que Mona Eltahawy ha formulat els seus arguments i han expressat la seua ira davant les imatges que acompanyen l'article - una dona nua amb el cos cobert d'una pintura negra simulant un niqab - argumentant que constitueixen una representació estereotipada de les dones àrabs.
Foreign Policy ha publicat, des d'aleshores, les reaccions de 5 analistes.
Al seu article, Mona Eltahawy escriu: "Alguns es preguntaran per què he portat aquest tema en aquest moment, en el qual la regió es revolta, no alimentada per l'usual odi d'Amèrica i Israel, sinó per una demanda comuna de llibertat.
Al cap i a la fi, no deuria tot el món gaudir dels drets bàsics en primer lloc, abans que les dones exigeixin un tractament especial?
I què te a veure el gènere o, en aquest cas el sexe, amb la Primavera Àrab?
Però no parle del sexe amagat en cantons obscurs i habitacions tancades.
Un sistema polític i econòmic sencer - que tracta una meitat de la humanitat com a animals - ha de ser destruït juntament amb les altres formes, més evidents, de tiranies que ofeguen el futur de la regió.
Fins que la ràbia oscil·le des dels opressors dels nostres palaus presidencials cap als opressors de les nostres cases i carrers, la nostra revolució no haurà començat."
En una entrada amb el títol "Mona: Per què ens odies?", l'activista i blocaire egipcià Gigi Ibrahim escriu:
El problema fonamental de l'article de Mona és el context i el marc en el qual analitza l'opressió de les dones a l'Orient Mitjà i la única raó que va donar és que els homes i les societats àrabs (a nivell de cultura i religió) odien les dones.
Això és ofensiu per a la majoria de dones que conec, que van llegir el article i compartien el mateix punt de vista.
Les dones a l'Orient Mitjà no estan oprimides pels homes mijançant la dominació masculina, estan oprimides pels règims (formats per homes en el poder) i sistemes d'explotació (que exploten les persones segons les classes i no el gènere) .
El fet que les dones tinguen poder dins d'un sistema viciat no "resoldrà" el problema.
Vam tenir un grup de dones al parlament de Mubarak, ha cambiat això alguna cosa en la realitat?
Es tractava només de tinta sobre paper.
Fins i tot després d'una revolució, les dones son instrumentalitzades per raons polítiques per part d'una colla de partits.
Explicar per què les dones estan oprimides sense abordar cap aspecte històric, polític o econòmic dels països àrabs, que no són tots iguals com tracta de generalitzar al seu article, no podria estar més allunyat de la realitat que aquest article.
En Egipte, Hafsa Halawa no està totalment en contra de l'article :
@Hhafoos : Mentre que estic en desacord amb el seu to i amb les imatges utilitzades, hi ha fets a l'article de Mona Eltahawy, que no devem ignorar
Nascuda a Siria, la periodista palestina Dima Khatib també tracta el tema al seu bloc en una entrada "L'Amor, no l'odi, Estimada Mona" :
No som dèbils, Mona, i les revolucions àrabs ens han mostrat que érem més fortes del que pensàvem, les heroines de les revolucions àrabs no tenen la necessitat de ser assenyalades.
Jo no crec que necessitem ser salvades de l'odi o de la venjança dels nostres homes, especialment des de que aquestes revolucions hagen provat que nosaltres érem més que capaces de recolzar-nos, juntament amb els homens, per a aconseguir el progrés de les nostres societats.
El vostre article llança un reflex de la societat àrab que es correspon amb les fotografies de l'article: negre, ombrívol, depriment, un cos pintat de negre.
Haveu reduït el problema de la dona àrab als sentiments dels homes; reduint paral·lelament aquesta dona a les patètiques imatges que representen perfectament les imatges que l'Occident té d'ella. (...)
La societat àrab no és tan primitiva com presenteu al vostre article, que accentua l'estereotip que el lector té de nosaltres, i és un estereotip terriblement estés que contribueix a engrandir el distanciament cultural entre la nostra societat i d'altres i augmenta el racisme cap a nosaltres.
La periodista i blocaire libanesa-americana Roqayah Chamseddine a una entrada amb el títol "Nosaltres i Ells: Les Dones Indefenses i les Imatges Orientalistes", ha comentat:
Mentre la seua audiència occidental aplaudeix i l'aclama, Mona Eltahawy no solament ha convertit en dimonis els homes de l'Orient Mitjà i els ha confinat al paper de torturadors permanents sinó que no ha deixat suposar qualsevol altre mode de comportament dels mateixos.
Estan perjudicats per sempre?
És aquest l'únic destí del seu manifest, que ha estat predeterminat des del moment de la seua concepció?
No tenen una eixida a la dogmàtica que els cataloga com a detractors naturals de les dones?
I els homens feministes, estan sempre lluitant contra la seua necessitat innata d'odiar les dones?
Mona Eltahawy ha descrit els homes i les dones en una situació no negociable, acusant els homens d'odi i les dones de vulnerabilitat; i com a dona de color, procedent de l'Orient Mitjà, no permetré que recuperen la meua veu.
Mona Eltahawy és potser una de les nostres, però ella no és "Nosaltres" ni ens defineix.
L'activista egipci en favor dels drets de l'home, Hossam Bahgat tuiteja :
@hossambahgat: "Els musulmans odien les seues dones" no és diferent a "Els musulmans son essencialment violents" quina manera d'enterrar la nostra lluita
En una entrada anomenada "Jo no crec que ens odien realment! ",la profesora de periodisme, Nahed Eltantawy es refereix a "la implicació de les dones àrabs a la Primavera àrab".
Quan mire aquestes heroïnes àrabs que fan el seu poble orgullós, no hi veig odi.
Hi veig amor, compassió i enteniment entre homes i dones joves que volen treballar junts per crear vides millors, més llibertats i governs més justos per a tothom.
Així doncs, a Eltahawy, li dic que la seua columna no em representa perquè jo no em sent odiada.
Tinc preocupacions, que poden ser similars o diferents a les de les meues germanes en Egipte.
Però tinc la convicció que qualsevol problema econòmic, polític, cultural i social que hagi d'enfrontar, és un desafiament que pot ser vençut en lloc de culpar la misogínia.
Ayesha Kazmi, blocaire amb el pseudònim American Paki, es trobava decebuda per la manera en la qual l'article de Mona Eltahawy " ha estellat el feminisme de manera espectacular" :
Declarar que la "vertadera guerra de les dones es troba a l'Orient Mitjà", arrisca la legitimitat de les dones àrabs en la guerra contra les dones, que jo considere un fenòmen global que no pertany només a les dones àrabs, mentres que deixa milions de dones no àrabs, també víctimes de la misogínia sistémica, de deseixir-se per elles mateix.
Mona ha aillat perillosament les dones àrabs d'una guerra que és global.
Si Mona volia adreçar específicament la situació de les dones àrabs, deuria haver-ho fet sense apropiar-se de la guerra completament com si li pertanyera.
Prenint el món musulmà més ampli com a exemple, podria mirar honestament als ulls d'una dona afgana o paquistaní i llegir-los el títol d'aquest article sense retrocedir?
Originari de l'Orient Mitjà, amb base als Estats Units, l'investigador Shadi Hamid ha comentat:
@shadihamid: Independentment del que penseu de l'article de Mona Eltahawy, sembla que la major part del mateix poble que tracta de "lliberar" no està d'acord amb ella.
Aquesta entrada ha sigut redactada per l'equip Orient Mitjà i l'Àfrica del Nord de Global Voices
Espanya: Barcelona assetjada durant la cimera del Banc Central Europeu
Els dies 2, 3 i 4 de maig es va celebrar la cimera del Banc Central Europeu a Barcelona, que es va convertir en una ciutat assetjada policialment: 8000 efectius es van desplegar a la capital catalana, un total de 2300 policies nacionals i 1200 guàrdies civils, que es van afegir als 4500 Mossos d'Esquadra.
Per a aquesta cimera, des del passat 28 d'abril i fins eld ia 4 de maig, Espanya va suspendre de forma temporal el tractat d'Schengen a la frontera amb França.
L'acord de Schengen permet suprimir els controls a les fronteres interiors entre estats europeus i crear una única frontera exterior des d'on s'efectuen els controls d'entrada a l'espai de Schengen d'acord amb procediments idèntics.
L'espai Schengen comprèn els estats membres de la Unió Europea, amb algunes excepcions.
Antidisturbis, Barcelona http://pic.twitter.com/o5kLKIhe
Que ens escoltin! http://bit.ly/cassoladaBCE #CassoladaBCE
Espanya: Els indignats del 15M
La cita de la primera mobilització ciutadana de Barcelona per commemorar el primer aniversari del 15M (15 de maig) va ser el dissabte 12M (12 de maig) a les 6 de la tarda a la Plaça Catalunya.
Mari Ángeles, de 61 anys, va sortir molt abans d’El Prat, on viu, una població situada a prop de l’aeroport, a l’àrea metropolitana de la ciutat.
Amb un grup de veïns, va agafar les pancartes que havien preparat i van pujar a un autobús cap a Plaça Espanya.
Aquí devien trobar-se amb els altres integrants de la “columna sud”, que feia ja un parell d’hores que desfilaven des que havien sortit de Cornellà a mig dia.
Miguel Ángel. Foto per Lali Sandiumenge
Miguel Ángel, de 44 anys, es va afegir a la marxa quan passava per Esplugues.
Josep Maria, de 69 anys, ho va fer quan va arribar al barri de Sants, carregar amb una motxilla preparada amb tot el necessari per acampar fins el 15M a la plaça.
Excepte Karlos, que va viure durant uns anys a Mèxic i va recolzar el moviment sapatista, ni Mari Ángeles, ni Miguel Ángel, ni Josep Maria s’havien implicat abans del 15M en cap activitat social o política.
Des del 15 de maig de 2011, no paren.
Mari Ángeles participa a la plataforma El Prat contra les retallades, que denuncia les mesures d’austeritat amb les que el govern català està amputant l’estat del benestar; Miguel Ángel lluita des de la plataforma Aturem Eurovegas per evitar que el magnat multimilionari nord-americà Sheldon Adelson converteixi el delta del riu Llobregat en un macro complex d’oci i casinos.
Josep Maria s’ha apuntat fa poc als Iaioflautas, un col·lectiu de jubilats adobats en la lluita antifranquista, d’esquerres i sindical.
Karlos, per la seva part, ha trobat una vàlvula d’escapament.
“Aquest despertar el visc amb molta esperança”, afirma.
“Les persones que som inquietes estàvem en un situació de molta impotència i amb el 15-M ens trobem”.
Josep Maria.
Foto per Lali Sandiumenge
“Tinc veïns que estan a les últimes.
Si continuem així, hi haurà una revolució civil”.
A Josep Maria no cal preguntar-li que en pensa: els cartells que li cobreixen el cos són molt eloqüents.
“El que denuncio és que a la nostra societat ningú es preocupa per les desigualtats, i això del 1% i el 99% no és una entelèquia”, comenta per resumir, explicant que ha buscat i sol·licitat sense èxit als organismes públics competents informació sobre els diversos nivells de renta dels espanyols per elaborar la seva pròpia corba de Lorenz.
La indignació és tanta, afegeix, que no descarta acampar i passar aquesta nit a la plaça, encara que no tingui edat ja per dormir al ras de qualsevol manera.
Raons personals no els hi falten.
Miguel Ángel, creatiu, va perdre la seva feina a la fàbrica de cotxes espanyols Seat fa quatre anys i encara no ha aconseguit trobar-ne un altre.
Se li va acabar el subsidi de l’atur fa temps i viu com pot amb la indemnització que va cobrar.
Mari Ángeles.
A Mari Ángeles la van obligar a prejubilar-se fa un anys d’una empresa privada del sector sanitari.
La pensió que li va quedar no arriba als 500 euros nets mensuals i no li dóna per viure amb un fill, ja adult, pel que ha hagut de compartir la seva casa.
“El meu fill està a l’atur.
Està estudiant anglès com un boig per buscar feina fora, a Anglaterra o a Canadà”, explica, encara que s’interromp amb freqüència per corejar el que els seus companys criden als cotxes que s’impacienten amb la marxa de la manifestació: “No ens mireu, uneix-te!”.
Josep Maria, pel contrari, té una bona pensió.
“Si la distribució de la renta fos més justa, jo sortiria perdent”, afirma mentre camina cap a plaça Catalunya, sense preses però sense pauses.
Desi (esquerra) i Raquel recollint signatures per a la ILP.
Foto per Lali Sandiumenge.
En arribar a plaça Catalunya, just al final de Passeig de Gràcia, la marxa flueix amb altres columnes que han arribat d’altres zones de la ciutat i del extraradi.
Just allà, Desi i Raquel, de 33 i 31 anys respectivament, han instal·lat una taula portàtil, on recullen signatures de recolzament a la Iniciativa Legislativa Popular (ILP) que promou la Plataforma de Afectados por la Hipoteca (PAH) i que exigeix que s’aprovi la llei de dació de pagament en forma retroactiva.
Ambdues anaven mudades amb una samarreta verda que distingeix als membres d’aquest col·lectiu, on s’ha estampat amb lletres grans el nom de una de les seves principals campanyes: Stop Desahucios.
Raquel participa solidàriament a la PAH des que va participar amb una acció per impedir que fessin fora de casa a una família del seu poble.
Desi és una de les afectades: fa sis mesos que no pot pagar la hipoteca i no hi ha forma d’arribar a un acord amb el banc per entregar el pis a canvi del deute, gairebé 25.000 euros en total.
Espanya: Floreixen els nous cartells de la Primavera Global
Entre el 12 de maig (12M) y el 15 de maig (15M) del 2012 , un moviment ciutadà baixarà als carrers d'Espanya, per protestar contra el domini dels bancs i exigir un sistema més democràtic, participatiu i just.
Gràcies a la gran acollida de les manifestacions i al descontentament general, el moviment 15M va aconseguir consolidar-se i quedar-se al carrer.
Des de llavors, col·lectius ciutadans continuen en acció mitjançant assemblees populars, comissions i grups de treball que permeten debatre els temes que afecten els ciutadans i dur a terme accions socials de cooperació.
Molts països s'han inspirat dels "indignats" espanyols i les protestes que van demostrar el seu caràcter global el 15 d'octubre, amb manifestacions a més de 900 ciutats de 82 països.
Avui, 12 de maig, es tornen a convocar manifestacions a tota Espanya i a nivell global.
L'art també ha tingut un paper important dins el 15M.
El bloc Voces con Futura s'encarrega de publicar una gran part dels cartells anònims que han omplert les places durant les protestes.
L'autora és una dissenyadora espanyola que viu a l'estranger i que vol mantenir l'anonimat i que, a més, dedica la seva atenció al talent creatiu que ha sorgit arran del moviment indignat.
Per commemorar el primer aniversari del 15M, i els actes del 12M - 15M, i convidar tothom a tornar a manifestar-se als carrers, el bloc #Acampadasol ha publicat tot un seguit de cartells en els quals s'exposen els motius de les protestes i es mobilitza la ciutadania.
A continuació teniu una mostra d'aquests cartells tan originals:
Vaga Global, en contra del sistema financer
"Ocupa tot el carrer"
Cartell reivindicatiu sobre el dret a manifestar-se
Tots els cartells es publiquen amb Llicència CC BY 3.0.
Espanya: iniciativa per processar els responsables de la crisi
Després de la sortida de Rodrigo Rato al capdavant de l'entitat financera Bankia, amb una indemnització milionària i sense cap tipus d'explicació del perquè ha arribat aquest banc a la situació actual, grups d'activistes afins al moviment del 15-M han creat la plataforma digital 15MpaRato amb què pretenen acostar-se al model islandès i que els culpables de la crisi hagin de donar explicacions i, fins i tot, acabar inculpats per la seva gestió al capdavant d'entitats financeres com a causants de la crisi econòmica actual.
Per què es continua comptant amb #RR i la seva opinió econòmica si va sortir de l'FMI sense acabar el mandat i amb un informe demolidor contra la seva gestió en l'horrible moment que es va desencadenar aquesta "crisi"?
Per què Bankia en la seva breu existència sota la presidència de #RR ha estat el banc més implacable amb els hipotecats damnificats, quant a no permetre les dacions de pagament?
Espanya: Iniciatives sobre el 15M un any després
Les iniciatives per commemorar el primer aniversari del naixement del moviment 15M (15 de maig) a Espanya no paren.
Una d'elles és aquest vídeo que ha fet el col·lectiu Informatbcn, on entrevisten a diversos representants d' Attac Europa sobre aquest fenomen.
Les opinions es recullen a Islàndia, França, Grècia, Àustria i Alemanya.
Informatbcn va néixer a Barcelona al calor de 15M per promoure la reflexió i l'esperit crític.
El seu lema, com el seu nom, és "informa't".
A continuació, el vídeo "15M one year after by Attac Europe" (en):
Attac (Associació per la Taxació de les Transaccions Financeres i d'Ajuda als Ciutadans) és una organització internacional part del moviment altermundialista contra el neoliberalisme financer.
Espanya: Madrid es prepara per a l'aniversari "indignat"
Fa un any, els espanyols assistien a la protesta de la ciutadania davant la gestió de la devastadora crisi a la qual han de fer front.
La protesta pacífica i antipartidista en contra del poder de les finances i dels polítics va veure néixer un sòlid moviment d' "indignats" que va sortir al carrer arreu del país i que va acampar à la cèntrica i emblemàtica Plaza del Sol, a Madrid.
Els camins que porten a la Plaza del Sol, Madrid.
Agafada de Madrilonia.org sota Llicència CC BY-SA-3.0.
Ara, després del canvi de govern, la situació continua empitjorant i se sumen nous motius per continuar amb la protesta.
Les reformes d'austeritat que afecten la majoria de ciutadans han reforçat considerablement el descontentament general.
Creix la voluntat de canvis polítics i socials i d'una major democratització.
De la mateixa manera que en la manifestació del 15 d'octubre del 2011, s'espera que la protesta del primer aniversari del 15 M (15 de maig) sigui global .
L'aniversari del 15M -que se celebrarà a tota Espanya- promet un mes de maig ple d'iniciatives ciutadanes amb les quals treballen principalment les assemblees de barri, assemblees de poble i els grups ciutadans.
Mari Angela, una de les coordinadores, membre de l'Assemblea del barri de Las Letras i del grup de política internacional de Madrid, ens ha informat dels preparatius d'aquest any.
Des del mes de febrer es reuneixen i acorden l'agenda temàtica, la programació d'aquest mes i la seva organització.
L'objectiu comú és aconseguir la permanència política als carrers de Madrid justificat pel dret de reunió i a la llibertat d'expressió.
La organització d'aquests actes es va posar en marxa el mes de febrer i està coordinada per un grup transversal obert, en el qual treballen diferents grups, membres d'assemblees i diverses comissions.
Per a aquesta ocasió s'han constituït quatre grups de treball encarregats de la comunicació i difusió, les marxes del 12 M (12 de maig), la permanència a la Plaza del Sol (al centre de Madrid) del 12 al 15 de maig, i els dies posteriors al 15 M.
Les trobades s'organitzen un cop per setmana al centre social Casablanca .
Les reunions dels dimecres permeten posar en comú els assumptes tractats pels quatre grups.
El calendari compta amb diverses dates clau.
L'1 de maig es va organitzar un dinar popular seguit per una Assemblea al barri madrileny de Malasaña sobre economia.
Es van formular propostes, iniciatives i entre els temes tractats hi va haver el rebuig al projecte per crear un Las Vegas europeu a Espanya (EuroVegas), la necessitat d'una feina digna, etc.
El 9 de maig, alguns estudiants d'economia tenen la intenció de quedar-se davant el Ministeri de Sanitat fins el dia 12, dia en el qual tenen previst unir-se a les marxes.
També s'ha previst una concentració davant de l'Assemblea de Madrid, el 10 de maig, amb l'objectiu de donar suport a una proposta de llei popular perquè l'aigua sigui un bé públic.
El 12 M és el gran dia.
De la mateixa manera que el 15 d'octubre de l'any passat, diferents marxes procedents dels 4
També les diferents Assemblees de poble, essencials en la preparació d'aquest aniversari "indignat", es trobaran durant el dia per arribar al centre de la ciutat cap a les 21h.
A mitjanit, es farà un minut de silenci i la gent reunida a la Puerta del Sol alçarà un mocador blanc com a símbol contra de la violència, les guerres i la guerra econòmica.
La gran novetat d'enguany és la organització d'un Fòrum Social de Madrid, els dies 19 i 20, que inclou tallers, xerrades al carrer i una assemblea conjunta amb la de la Puerta del Sol.
Per al dia 26, l'assemblea de Malasaña proposa treballar sobre la celebració política del sorgiment de les assemblees de poble a Madrid.
La Puerta del Sol i els seus voltants acolliran diferents moviments que volen comunicar les seves propostes i iniciatives a través de places temàtiques: la Marea Verde per a l'educació estarà a la Puerta del Sol, la plaça blava en defensa de l'aigua pública ocuparà la plaça Tirso de Molina, la blanca que reclama una salut pública i de qualitat es trobarà a Santa Ana.
Altres temes com economia, habitatge, atur, feminisme, medi ambient i cultura també tindran un lloc al centre de la capital.
La gran assemblea final se celebrarà el 15 de maig a les 19h a la Plaza del Sol.
Allí, els ciutadans podran dirigir-se al Punt d'Informació fix del 1 al 15 d'aquest mes i cada dia podran participar en les assemblees permanents.
Al bloc d'informació Madrilonia.org :
Espanya: #NiUnEuroMas per a Bankia
La xarxa treu fum a Espanya des que aquest dilluns s'informés que el Govern prepara un pla per injectar diners públics a Bankia, el quart banc més gran del país i el més exposat al mercat immobiliari.
Des que va començar la crisi el 2008, l'estat ha recolzat Bankia ambo 33.000 milions d'euros .
El pla de rescat actual podria arribar fins als 10.000 milions.
La notícia es va difondre el mateix dia que es va anunciar la dimissió del president de l'entitat financera, Rodrigo Rato, exministre d'economia del Govern d'Aznar i expresident del FMI (Fons Monetari Internacional).
Rato feia dos anys que gestionava entitats financeres, primer a Caixa Madrid i després a Bankia, que es va formar el 2010 com a resultat de la fusió de set caixes d'estalvis.
Per la feina feta, va guanyar 2,34 milions d'euros l'any passat i, per deixar-la, té dret a una indemnització de 1,2 milions.
Com a successor, ha proposat José Ignacio Goirigolzarri, el qual va deixar el BBVA (Banco Bilbao Vizcaya Argentaria) el 2009 a canvi d'una pensió vitalícia anual que supera els 3 milions d'euros bruts.
“Bankia, les rates abandonen el vaixell” , va escriure el Blog Salmón, en un article que s'ha difós a la xarxa.
Guatemala: Estat de setge degut al conflicte causat per una central hidroelèctrica
Aquesta entrada forma part del seguiment que fa Global Voices dels Drets dels Indígenes .
El govern de Guatemala ha declarat l'estat de setge a Santa Cruz Barillas, com a conseqüència de les manifestacions i enfrontaments provocats per la mort d'un líder de la comunitat que s'oposava a la construcció d'una central hidroelèctrica.
Els ciutadans d'aquesta comunitat han utilitzat els blocs i les xarxes socials per informar d'aquest conflicte.
Santa Cruz Barillas es troba a Huehuetenango , una de les regions més diverses de Guatemala, on viuen els membres de com a mínim quatre comunitats d'indígenes, i on els habitants de parla espanyola són una excepció més aviat que una norma.
També és el lloc on membres de l'exèrcit van ser els autors dels actes més cruels i violents de genocidi dels anys 1980.
El procés de pau i de reconciliació no va arribar mai en aquella regió, en algunes de les massacres d'aquells temps no hi va haver sobrevivents.
També és una de les regions més pobres, amb un índex de malnutrició infantil del 79,7% .
La comunitat en contra de la planta hidroelèctrica
Els disturbis van començar amb un conflicte entre l'empresa espanyola d'energia Hidralia Energia (@HidraliaEnergia) i els habitants de Santa Cruz Barillas.
Segons el web de l'empresa, el projecte compleix amb les regulacions ambientals.
No obstant això, l'empresa no va demanar l'aprovació de la comunitat per construir la central hidroelèctrica.
Tota la comunitat , mitjançant els seus representants legítims i el Consells de Desenvolupament Comunitari (COCODE), s'ha oposat a la central hidroelèctrica, afirmant que perjudicarà greument l'entorn del riu Cambalan, com s'informava en un portal de notícies de Santa Cruz Barillas .
El mes d'octubre del 2011, els líders de la comunitat van condemnar and rebutjar el projecte públicament, i durant els mesos posteriors la confrontació ha augmentat.
Anys enrere, el 2007, més de 46.000 membres de la comunitat ja havien votat en contra de les empreses mineres i hidroelèctriques amb una consulta pública.
Imatge de SantaCruzBarillas.org amb Llicència Creative Commons
Els últims dies d'abril del 2012, la notícia de l'existència de mines antipersones al voltant de l'empresa hidroelèctrica, per protegir-la de qualsevol temptativa de sabotatge, va donar lloc a una sèrie de protestes en les quals els ciutadans expressaven la seva preocupació i demanaven que l'empresa fos allunyada de la comunitat.
Els manifestants van denunciar el camp de mines a la comissaria de policia, i dies més tard van demanar la protecció o la intervenció de l'exèrcit.
La divulgació dels mitjans ciutadans
Malgrat tenir una connectivitat limitada, una electricitat inestable i un aïllament geogràfic -o potser degut a l'últim factor- Santa Cruz Barillas té una mitjans ciutadans de gran qualitat i interactius, que són la clau per entendre la dinàmica i els problemes de la comunitat, sobre tot en moments de tensió.
Durant l'últim cap de setmana del mes d'abril del 2012, els habitants de Santa Cruz Barillas van començar les festes locals anuals amb un concurs de bellesa per triar la reina de la bellesa Q'anjob'al Maya 2012-13, com explicava Pancholon al seu bloc .
Diverses d'aquestes activitats fins i tot es van retransmetre online , donant una oportunitat a aquells que havien emigrat, principalment a Los Angeles, California, de poder veure les celebracions i també d'assabentar-se de les notícies locals, com per exemple la de la central hidroelèctrica.
Els blocs representen un pont entre aquestes dues comunitats tan llunyanes així com ho fa la xarxa social Barillenses , on comparteixen informació, o també Facebook i Twitter (@barillas) .
Entre els conflictes entre la comunitat i l'empresa hi havia l'obstaculització de la circulació a peu en una zona pública degut a les obres de l'empresa.
Pancholon va explicar l'incident al seu bloc i va afegir-hi una còpia de la denúncia que la comunitat va fer a la policia.
Pancholon també va compartir la seva preocupació sobre la pressió que hi ha sobre els mitjans locals perquè no informin sobre l'incident:
Índia: Protestes contra les noves regles de Tecnologies de la Informació
A l'abril del 2011 el ministre de Tecnologies de la Informació i la Comunicació de l'Índia va fer públic discretament les "Regles de les Tecnologies de la Informació (Pautes Intermediàries)" que suposa la restricció de contingut titllat de "despectiu, atiador, blasfem o odiós" que aparegui en pàgines web.
Rishabh Dara, al Centre per a l'Internet i Societat, menciona les esgarrifoses conseqüències de la norma que afecta la llibertat d'expressió a Internet.
A més a més, el govern indi ha demanat als Estats Units que asseguri que el contingut ofensiu concretament a l'Índia es retiri de les xarxes socials com Facebook, Google i Youtube.
Segons les notícies també volen que aquests proveïdors de servei internacional posin en marxa uns servidors a l'Índia perquè reguli el contingut a nivell local.
Ja hem constatat que han estat retirats diversos continguts per incloure informació "ofensiva".
Vinaya Naidu explica que la Divisió de Delinqüència de la Policia de Mumbai va prohibir el web del dibuixant Aseem Trivedi www.cartoonsagainstcorruption.com perquè les seves vinyetes no mostraven respecte a la nació:
No va rebre cap avís legal, ni cap ordre del tribunal, ni cap advertència, ni tan sols una carta o correu electrònic que se li demanés que retirés el contingut ofensiu.
I això és la llibertat d'expressió dins de la democràcia més gran del món.
Des de llavors, Aseem ha seguit lluitant contra la corrupció a través del seu blog ‘www.cartoonsagainstcorruption.blogspot.in’, que està sent vigilat.
Campanya del Facebook "Save Your Voice" (Salva la teva veu) encapçalada per Aseem Trivedi i el periodista Alok Dixit
El fòrum de debat sobre aquesta censura a ‘Internet Censorship’ (Censura a Internet) a Indiblogger.in recull més opinions sobre aquestes amenaces.
Amrit Hallan escriu:
Si he de ser sincer, el que passa és que l'Internet els té acollonits, sobretot després de WikiLeaks, les converses que han sortit a la llum a Tuiter i a Facebook i el malestar social que ha estat recolzat per les xarxes socials.
I no és només el govern sinó tots els organismes, potser és la burocràcia, els mitjans de comunicació dominants i les velles escoles de negocis. Tots ells contribueixen a la inhabilitat de les persones de comunicar-se amb els altres i voldrien estrangular el flux d'informació lliure a Internet.
Concretament aquesta és la raó per la qual no hi ha clamor als canals de televisió per aquesta nova campanya de censura del govern.
Amrit fa una llista de les amenaces d'acord amb les noves pautes de les Tecnologies de la Informació (TIC) que va anunciar el govern i, segons diu ell, això ens portarà a un món Orwellià.
El projecte de Democràcia a Internet (Internet Democracy project) cita el que Anja Kovacs pensa sobre els antecedents d'aquesta norma:
Des que es va fundar, l'estat-nació independent de l'Índia ha exercit la censura com una eina per contenir els conflictes que surgeixen de la gran diversitat que hi ha a l'Índia i per assegurar una homogeneïtat social, moral i un desenvolupament polític.
Si ja l'arribada de la televisió per satèl·lit ha posat de manifest les vulnerabilitats d'aquesta estratègia, l'Internet ha deixat clar que, a llarg termini, serà simplement insostenible.
L'ús a l'Índia de la censura és una manera d'assegurar l'harmonia nacional que sempre ha volgut elidir, en silenci, la gran diversitat de la pròpia societat índia. La censura sempre beneficia l'estatus quo i el cas de l'Índia no és diferent.
El vídeo sobre el projecte de Democràcia a Internet mostra l'impacte de les regles noves que vol imposar les TIC:
Els internatues indis no es queden de braços plegats.
La demanda titulada "MPs of India: Support the Annulment Motion to Protect Internet Freedom #stopitrules" (Ministres de l'Índia: Suport a l'anul·lació de la moció per protegir la Llibertat a Internet) està donant voltes al web i cada vegada més habitants hi signen.
El 22 d'abril del 2012 organitzacions i fòrums diversos van fer públic la llibertat de premsa que deia:
En vista dels possibles efectes perjudicials de les Regles, el molt Honorable Membre del Parlament, Shri P. Rajeeve ha presentat una moció legal per fer que les regles mencionades s'anul·lin.
Aquesta moció ha estat admesa i serà presentada davant del Rajya Sabha (Consell d'Estats) durant la segona meitat de la sessió pressupostària del parlament que començarà el 24 d'abril de 2012.
La llibertat de premsa demana a tots els primers ministres que recolzin l'anul·lació de la moció.
Mentrestant, un litigi d'interès públic va anomenar d'"inconstitucionals" les regles de les TIC, que es van presentar a Kerala.
Aquí hi ha una llista d'altres campanyes: *Internet Democracy Project va organitzar un programa de formació durant un dia sobre la llibertat d'expressió i la censura dels bloggers anomenat 'Make Blog Not War' ("Fes el Blog i No la Guerra").
* Aseem Trivedi i el periodista Alok Dixit han començat una campanya al Facebook titulat Save your voice que dóna a conèixer moltes protestes.
* Una pàgina web tumblr publica imatges de persones aguantant una pancarta que diu "No em censoreu".
"No em censoreu" - Pranesh.
Imatge cortesia de Image courtesy http://dontcensormeindia.tumblr.com/Hi ha protestes en moltes regions del país en contra de la regla de les TIC.
Ashfaq informa sobre la protesta del 21 d'abril de 2012:
FreeSoftware Movement Karnataka(FSMK) va organitzar una protesta per demostrar la seva preocupació sobre aquestes lleis imprecises.
Bloggers, estudiants, professors, professionals d'IT, fotògrafs es van unir al centre de la ciutat cridant lemes i aguantant pancartes per tal de demostrar la seva apatia per aquesta llei.
Protesta a Karnataka.
Imatge cortesia Ashfaq a Just Another Coincidence.
Cliqueu a la imatge per veure més fotografies.
Mentre estava envoltat de tots ells vaig sentir el poder de la connexió dels uns amb els altres, un aire d'orgull, de lluita per a la llibertat.
Tots cantaven amb energia, aguantant les seves pancartes i cridaven lemes per salvar l'internet.
Desitjo de tot cor que el govern indi no aprovi la llei i que, d'aquesta manera, perduri la democràcia. Esforcem-nos perquè la societat millori i fem que prevalgui la llibertat d'expressió.
Campanya de "Llibertat en una gàbia".
Imatge cortesia de Save your voice.
Una altra protesta de Save your voice que portava el nom de "Llibertat en una gàbia" va tenir lloc a Delhi's Jantar Mantar el 22 d'abril de 2012.
Podeu llegir la crònica i mirar les fotografies al blog de Kafila.
Internautes d'arreu del món recorden l'activista Vittorio Arrigoni
El 15 d'abril de fa un any, la notícia del segrest i després l'assassinat de Vittorio Arrigoni, membre de l'International Solidarity Movement a Gaza, commocionava el món de l'activisme internacional també a la xarxa.
Vittorio Arrigoni a Gaza, del seu perfil de Facebook
Vittorio, més conegut per Vik, explicava què passava a Gaza i a Palestina en directe a través del seu bloc Guerrilla Radio , acabant sempre les seves entrades amb la frase Restiamo umani .
El bloc encara està actiu gràcies als seus amics i col·laboradors, els quals li reten homenatge escrivint sobre la vida quotidiana, les dificultats i la violència que pateixen els palestins a la Franja de Gaza.
De la mateixa manera, s'han creat diverses pàgines del Facebook en diverses llengües que porten el seu nom i/o que li han estat dedicades.
Un any després de la seva mort, moltes han estat les iniciatives organitzades per recordar el seu coratge a l'hora de defendre els drets humans i el seu suport a la causa palestina.
A Itàlia, s'han previst actes i manifestacions a diverses ciutats (per veure una llista completa dels actes, vegeu la pàgina del Facebook ), però també se'n preveuen en algunes ciutats europees com París , Madrid , Colònia i Palma de Mallorca i també en altres ciutats del món com Gaza, Ramallah i El Caire .
Manifestació a Gaza en memòria d'Arrigoni - 15 d'abril del 2012, del Facebook
La xarxa independent d'informació Globalist.it proposa una retrospectiva de la feina i els textos (alguns inèdits) d'Arrigoni, tot dedicant un gran espai per a testimonis i records d'amics, escriptors i periodistes.
Una altra iniciativa per recordar l'activista -també amb l'aprovació de la família Arrigoni- comença a prendre forma; una reading movie, produïda gràcies a una iniciativa de crowdfunding que va acabar el passat 31 de març.
Dinou personalitats internacionals (entre les quals Tariq Ali, Noam Chomsky, Brian Eno, Stéphane Hessel, Luisa Morgantini, Moni Ovadia, Ilan Pappé i Roger Waters) que durant el passat van mostrar interès i apropament, sigui cultural sigui humà, per les tràgiques conseqüències del conflicte israeliano-palestí, han decidit "cedir la seva veu" per a la lectura dels 19 capítols del llibre Gaza - Restiamo Umani, el recull dels articles que Arrigoni va escriure durant el temps que va viure a Palestina durant l'operació "Piombo Fuso" .
A continuació podeu veure el tràiler del llargmetratge "Gaza - Stay Human" :
La pròxima audiència s'ha fixat per al 14 de maig i segons algunes veus podria ser l'última abans de la sentència.
Dos parlamentaris del Partito Democratico - Vincenzo Vita i Lucia Codurelli - han presentat una consulta al Parlament italià per tal que el govern aclareixi els detalls del segrest i de la mort de l'activista.
Please stay human .
Xina: Detenen l'heroïna que ajudà Chen Guangcheng a escapar
L'advocat i activista dels drets civils invident Chen Guangcheng, sota arrest domiciliari des que isqué de la presó el 8 de setembre de 2010, ha escapat finalment del municipi de Dongshigu, a la província de Shandong .
A més, el 27 d'abril de 2012, la policia s'emportà He Peirong ("Pearl"), la dona que ajudà Chen a escapar a Pekín, de la seua casa a Nanjing.
Des del febrer de 2011, Pearl He havia estat intentant visitar Chen Guangcheng a la casa on estava detingut, mentre feia campanya pel seu alliberament.
Fa pocs mesos, l'entrevistí breument sobre la seua trajectòria activista per a un treball de recerca sobre gènere i ciutadania , a càrrec de l'organització IT for Change .
A sota teniu un resum de l'entrevista, que es conduí en línia:
Qui és He Peirong?
La imatge de perfil de Pearl (He Peirong) a Tuiter
Pearl viu a la ciutat de Nanjing, província de Jiangsu.
Fou professora d'anglès fins el 2008, quan va ocórrer el terratrèmol de Wenchuan Earthquake.
Deixà el seu treball i marxà a Sichuan a ajudar com a voluntària.
Pocs mesos més tard, el govern de Sichuan government comença a perseguir els grups d'ajuda d'iniciativa ciutadana i la investigació civil centrada en la construcció d'escoles de mala qualitat .
Alguns activistes, com Tan Zuoren i Huang Qi foren detinguts.
Va ser llavors que Pearl decidí unir-se a un grup activista que oferia suport a presoners polítics i les seues famílies.
La seua primera campanya consistí a recaudar fons a través de Tuiter.
Gràcies a la campanya, aconseguí connexions amb una àmplia xarxa de persones amb les seues mateixes inquietuds. Més tard, inicià la campanya en defensa de Chen Guangcheng.
En setembre de 2011, en assabentar-se que la filla de 6 anys de Chen no podia anar a escola degut a l'arrest domiciliari de son pare, va animar els internautes a visitar la família Chen al municipi de Dongshigu.
Molts internautes s'han unit espontàniament a la campanya per la llibertat de Chen.
Una de les accions més conegudes fou "Alliberem Giangcheng: Retrat amb Ulleres Fosques" , orquestrada per Hexie Farm:
Pearl mai abandonà la idea de treure Chen físicament del poble.
Ara Chen és lliure i s'ha dirigit al món parlant de la persecució il·legal comesa pel govern local del comtat de Linyi, província de Shandong.
Tanmateix, Pearl està desapareguda des del 27 d'abril, poc després que la notícia sobre la fuga de Chen s'escampara per Internet.
La seua última piulada la dedicà a la seguretat del germà de Chen:
Aràbia Saudita: Protestes per alliberar els detinguts que no han estat jutjats
Es calcula que al regne d'Aràbia Saudita hi ha milers de detinguts que no van poder tenir accés a judicis. Moltes d'ells, fins i tot, no coneixen els càrrecs pels quals se'ls acusa.
Les famílies dels detinguts han estat treballant els últims mesos a través de les xarxes socials per estendre el seu missatge i també han decidit que portaran les seves protestes al carrer. @e3teqal, al seu compte de Twitter, va publicar informació sobre la protesta just abans que haguessin d'evitar la forta presència policial.
Dies abans de les protestes, el compte va publicar aquesta invitació en què es mostren dibuixos de detinguts, que és com els presos palestins són simbolitzats durant l'última campanya a les xarxes socials:
El compte també va publicar una fotografia que donava fe de la participació de fills de detinguts a la protesta:
La protesta es va fer al centre comercial Sahara a la capital de Riad. També n'hi va haver una altra a la regió d"Al-Qasim.
A continuació mostrem algunes fotografies de la protesta a Riad, publicades pel mateix compte de Twitter:
Aquesta fotografia de la protesta a Al-Qasim va ser publicada també per @e3teqal :
"Haila Al-Qasir va ser condemnat a 15 anys de presó per demanar justícia, és just?
Demanem solidaritat pels nostres germans a Riad; no vam poder anar-hi perquè els nostres homes defensors són a la presó"
Notícies sobre les detencions es van publicar a Internet just després de les protestes.
Llegiu també:
Saudi Arabia: “Release Our Detainees or Put Them on Trial!”
Xina, Hong Kong: Un anunci que fomenta un avortament feliç crea controvèrsia
Un hospital a la Xina ha fet públic un paquet de pagament a terminis especial per a estudiants de la universitat, per realitzar avortaments apropiadament, en el cas d'embaràs accidental o no desitjat.
El cartell promocional de l'hospital ha captat l’atenció dels internautes de Hong Kong i ha aixecat un debat moral.
L'anunci feliç de l'hospital
El cartell de l'hospital, mostrant a tres noies saltant d'alegria perquè ara poden pagar a terminis els avortaments.
Imatge pública.
L'anunci diu:
Cuba: L'Havana acull un festival alternatiu sobre xarxes socials
L’Havana acollirà aquesta setmana el Festival Clic, una trobada organitzada de forma independent per bloggers alternatius de l’illa, reunits al voltant de l’Acadèmia Blogger i la figura de Yoani Sánchez, autora del blog Generación Y.
A banda, l’esdeveniment compta amb el suport de la cita espanyola de web social EBE i el projecte independent cubà Estado de SATS, una organització que, tot escapant al control del règim, organitza debats, conferències i exposicions sobre el futur de Cuba i la seva transició cap a la democracia.
En un post al seu blog, Yoani Sánchez ha presentat els objectius d’aquesta cita que es planteja com una trobada al voltant del món de les xarxes socials:
L’esdeveniment està impulsat per diverses organitzacions, grups i persones de la societat civil, però no respon als interessos particulars de cap d’ells.
No té carácter ideològic ni polític, sinó tecnològic.
Amb aquest festival es vol contrarrestar altres esdeveniments al voltant de la web social que han estat organitzats pel règim convocant-hi periodistas i bloggers de l’oficialisme.
En aquest sentit, Yoani Sánchez manifesta que el Festival Clic anirà cap a una altra banda:
No incurrirem en cap tipus de segregació política ni utilitzarem cap matís ideològic per a seleccionar als participants, molt menys caurem en les exclusions que han sofert altres trobades anteriors de bloggers o tuitaires cubans.
Sense citar-ho, Sánchez es refereix a l’organització el passat abril de la trobada Blogazo x Cuba Primer Encuentro de Blogueros en Revolución, que es va celebrar a Matanzas, sota l’organització del blog col·lectiu progubernamental La Joven Cuba.
La declaració final d’aquella trobada va deixar clara la identificació dels seus promotors amb la “tradició revolucionaria” i durant les jornades es van expressar opinions desfavorables contra els blocaires que són crítics amb el règim i que l’esfera oficial titlla de “mercenaris”.
La trobada va generar també un intens debat en l’entorn dels blocaires tolerats pel règim.
El Festival Clic se celebrarà del 21 al 23 de juny i inclou sessions al voltant de Twitter, els drets de l’internauta cubà o la situació actual de les publicacions digitals cubanes.
Durant els dies del festival també se celebraran tallers dedicats a tecnologia.
Egipte: presenten el Morsímetre
El 24 de juny, un nou president ha set declarat oficialment a Egipte i el seu nom es Mohamed Morsi.
Morsi, membre dels Germans Musulmans, s'ha convertit en el primer president elegit lliurement a Egipte, i al igual que els altres candidats, té el seu propi programa presidencial i promeses per les quals els electors - suposadament- el van votar.
Però, com poden els egipcis responsabilitzar a Morsi per les seves promeses i vigilar si aquestes es compleixen?
Wael Ghonim va tuitejar sobre una aplicació per fer-ho.
@Ghonim: Seguint el rendiment de #Morsi (el recent president electe d'Egipte): http://www.morsimeter.com (via @ezzatkamel)
MorsiMeter, seguint l'acompliment de Morsi, el flamant president electe de Egipte
La aplicació ha sigut creada per Zabatak, (@Zabatak), una iniciativa sense ànim de lucre que aspira a que Egipte estigui lliure de suborns i de corrupció i sigui un país segur.
A la pàgina de Facebook de MorsiMeter, descriuen la aplicació com : Aquesta es una iniciativa per documentar i monitorejar la actuació del nou president egipci, Mohamed Morsi, i vigilarem allo que s'hagi aconseguit del que es va prometre al seu programa durant els seus primers 100 dies al poder.
Els internautes egipcis van compartir els seus pensaments i opinions sobre el mesurador a Twitter de la següent forma:
@omarkamel: MorsiMeter NO es una mala idea.
Pero també ha de mesurar com de bones creiem que son aquelles idees des de un principi.
El pla de seguretat FA FÀSTIC.
El món vist a través de 3054 idiomes en perill d'extinció
Idiomes en Perill d'Extinció és un projecte iniciat per Google que ofereix les seves tecnologies a individus i organitzacions per a que puguin fer front a l'amenaça de desaparició de determinades llengües.
A través de Youtube, Google Docs i Picasa, a la pàgina s'hi recull informació, materials d'aprenentatge i arxius de text, so i vídeo de llengües com l'aragonès, l'ainu, el navaho o la llengua de signes catalana.
Espanya: El «no» a un Eurovegas a Barcelona s'imposa a la xarxa
El magnat Sheldon Adelson.
Font: Euronews
A mesura que es van coneixent nous detalls sobre la més que possible instal·lació a Barcelona del megaprojecte anomenat Eurovegas, que promou el magnat nordamericà Sheldon Adelson, incrementa el rebuig a la iniciativa que s'ha fet sentir amb força a través de les xarxes socials.
Després que el president de la Generalitat de Catalunya, Artur Mas, hagi assenyalat que un projecte com l’Eurovegas i l’aposta en coneixement per a desenvolupar l’economia del país són compatibles, s'ha produït una pluja de crítiques que s’han escampat per la xarxa.
Els mitjans s’han fet ressò de l’oposició al projecte que han expressat de forma conjunta, en un acte al Col·legi d’Arquitectes de Catalunya (COAC), diferents entitats d’arquitectes i urbanistes, que han fet pública una declaració:
En espera de més informació per part del Govern de la Generalitat de Catalunya sobre el projecte denominat Eurovegas, les tres organitzacions professionals catalanes d’urbanistes i disciplines territorials volem expressar mitjançant aquest document conjunt, en primer lloc la nostra perplexitat sobre el procediment seguit fins ara en aquest tema; en segon lloc, manifestar la nostra defensa de la legitimitat de l’ordenament jurídic i el planejament territorial i urbanístic vigent; i finalment, donar un toc d’alerta sobre el valor de precedent que aquest procediment d’excepcionalitat suposaria en el tractament de les singularitats en l’ordenació del territori i que fins ara, amb aquest abast i escala, resulta inèdit a Catalunya.
Les crítiques han arribat no només per part dels urbanistes sinó també desde l’Església.
El Bisbat de Sant Feliu de Llobregat ha emès un comunicat en contra d’Eurovegas, davant el fet que si s’acaba instal·lant a Catalunya ho faria en terrenys de la comarca del Baix Llobregat:
L’objecció més greu que posem a aquest projecte és el preu humà que exigeix per a obtenir un hipotètic benefici econòmic.
El preu humà, la pèrdua de qualitat humana que suposaria, seria real i profunda, encara que romangui amagada al costat del miratge d’un possible benefici.
D'altra banda, al seu bloc, la tinent d’alcalde de Sant Joan Despí, Elena Embuena, també es posiciona en contra del projecte tot assenyalant que al voltant de la iniciativa s’han dit, segons ella, moltes “mentides”:
Primer deien que serien 260.ooo i quan s’ha comprovat que, com a màxim seran 15.000 i en 5 anys, la cosa ja no és tan atractiva.
No cal dir que són treballs de poca qualitat, ja que el mateix Adelson ha dit que els dirigents els porta ell d’Amèrica ja preparats.
Les reaccions a la possible arribada d’Eurovegas a Catalunya tampoc s’han fet esperar entre els tuitaires catalans.
Aquesta és una mostra de les opinions, majoritàriament en contra:
@miqueldroid La gent aturada no dóna l’abast Per seguir les solucions i propostes alternatives de feina que proposen els de aturem #Eurovegas
@maxmudu Interrogants sobre Eurovegas http://www.bisbatsantfeliu.cat/noticia.php?id=148 #BisbatSantFeliu.
Una veu lúcida i profètica la del bisbe de St. Feliu.
@urian1983 Per parlar despectivament del Eurovegas la excusa del meu pare es dir que hi ha darrera un Jueu.
Només veu TV3, aixo ho diu tot.
@AturemEurovegas Una de les accions que hem decidit pel proper dilluns 25 (visita d'Adelson): cacerolada davant la seu de CiU a Barcelona a les 19h!
RT!
A banda de les accions que es promouen a través de Twitter en contra del projecte, s’ha iniciat una recollida de signatures a través de la plataforma Avaaz en contra de la construcció del megaprojecte al delta del Llobregat.
Espanya: «Ocupen» els bancs al carrer i a internet
La setmana passada els mitjans de comunicació van anunciar la setmana més difícil de l'economia espanyola des de l'entrada de l'euro.
La crisi del deute porta notícies que estan acabant amb la paciència de la ciutadania.
La injecció de diner públic per al rescat de Bankia podria ascendir a un total de 23.000 milions d'euros. Tanmateix, els polítics governants i els gestors d'aquest banc no semblen gaire interessats en depurar responsabilitats i explicar què ha provocat aquesta crisi a la gent.
La nacionalització de Bankia, a més, segons el que va anunicar el president Mariano Rajoy, seria només parcial: permetria un sanejament de l'entitat evitant l'enfonsament de l'economia però es destinaria novament a la venda d'accions.
La conseqüència d'aquesta sociabilització de les pèrdues significa que els beneficis ni tan sols repercutiran en la societat, de forma que molts grups de ciutadans reclamen la nacionalització total de l'entitat.
Davant d'aquest panorama desolador i davant de la negativa del govern d'investigar la gestió de Bankia, la gent d'Espanya ha començar a fer-se preguntes sobre el tema.
És hora d'iniciatives populars des que es va iniciar la crisi.
El mes passat, els indignats de Barcelona van dur a terme una protesta a l'edifici del banc La Caixa, moviment conegut com #OccupyMordor, en referència a les torres de les forces del mal de la pel·lícula El Senyor dels Anells).
Un altre moviment similar va organitzar una cassolada davant de les torres Kyo de Madrid, seu de Bankia, amb el nom #OccupyBankia.
Una altra concentració ciutadana convocada amb la mateixa pretensió que les anteriors de denunciar l'especulació, els desnonaments i amb la voluntat d'exigir transparència i explicacions s'ha produït al barri madrileny de Lavapiés.
Centenars de persones s'han desplaçat fins a un edifici proper a Atocha amb habitatges buits per manifestar la seva intenció d'entregar aquests pisos a qui no té accés a un habitatge.
Un dels lemes recurrents és «Si Bankia és nostra, les seves cases també».
Fa alguns dies, «iaioflautes», els activistes d'edat més avançada del moviment indignat 15M, van protestar sincrònicament a les sucursals de Bankia de cinc ciutats espanyoles: Madrid, Barcelona, València, Sevilla i Palma de Mallorca.
Exigeixen un «rescat ciutadà» a més d'un aclariment sobre les causes de la catastròfica situació bancària.
Aquest grup veterà compta amb un bloc propi en el que han publicat un manifest en diversos idiomes:
Espanya: Poden les xarxes socials acabar amb la teleporqueria?
El cas de la programació televisiva espanyola n'és un clar exemple.
Fan servir el sensacionalisme amb finalitats econòmiques encara que això comporti greus faltes ètiques i la desinformació del públic.
No obstant això, la teleporqueria ha estat clarament en perill gràcies a l'audiència activa que ha sabut aprofitar el gran poder de les xarxes socials i la força de les campanyes digitals.
Des del 2008, el periodista i blocaire Pablo Herreros denuncia al seu bloc, Comunicación se llama el juego , allò que ell mateix anomena el crim pagat a la televisió.
Entre aquests programes, La Noria, que va emetre una entrevista amb la mare d'El Cuco, culpable de l'assassinat de Marta del Castillo .
Això va fer que el programa es deixés d'emetre poques setmanes després. El blocaire ha difós també un vídeo que mostra el dolor ocasionat a les famílies de les víctimes amb aquest tipus d'entrevistes pagades:
La lluita a les xarxes per una televisió responsable que deixi de ser còmplice de delictes continua amb els hashtags #NomáscrímenpagadoenTV y #Otratelevisiónesposible.
L'objectiu és que la petició compti amb el recolzament suficient perquè arribi als polítics i a les televisions.
Espanya: Projecte de finançament col·lectiu contra la impunitat de la banca
Davant de la passivitat del Govern i de la Fiscalia a favor d'una investigació sobre la gestió de l'expresident de Bankia, Rodrigo Rato, la gent va recaptar diners de les donacions per a presentar una querella als tribunals i poder complir els requisits per a poder-la processar eficaçment.
La iniciativa ha tingut un seguiment massiu a través de les xarxes socials amb diverses etiquetes, entre les que es troba #CrowdfundPaRato.
En 24 hores es van aconseguir més dels 15.000€ necessaris, arribant a col·lapsar la web de crowdfunding Goteo durant unes hores.
Els organitzadors demanen que no es donin més diners de moment ja que han assolit l'objectiu amb escreix.
A la pàgina web de Goteo habilitada per al projecte de finançament col·lectiu s'explica que la motivació i l'objectiu del projecte és:
Mèxic: #YoSoy132, el començament de la primavera mexicana?
El divendres 11 de maig, el candidat presidencial del Partit Revolucionari Institucional (PRI) Enrique Peña Nieta va comparèixer a la Universitat Iberoamericana en un diàleg de joves.
La trobada va estar marcada pel reclam dels joves, que van increpar el candidat unes quantes vegades.
Aquest divendres havia transcorregut poc més d'un més des del començament formal de les campanyes polítiques a la presidència de Mèxic, unes eleccions que fins aquest moment no aixecaven l'ànim entre els electors, en part per la sensació d'invencibilitat del candidat capdavanter.
Per a molts, la cobertura mediàtica de la visita del candidat es va esbiaixar, com en el cas de l'Organització Editorial Mexicana, que el dia següent de la presentació del candidat del PRI va posar com a capçalera de la seva edició: "Èxit de Peña a la Ibero tot i l'intent orquestrat de boicot".
Aquesta cobertura i els reclams dels joves es van convertir en una barreja explosiva que primer va exterioritzar la seva indignació a les xarxes socials, i ara, ha traslladat aquesta energia als carrers de les principals ciutats mexicanes. Acte seguit, la politicòloga Denise Dresser (@DeniseDresserG) va publicar al seu compte de Twitter:
Erika-Flowers (@ErikaFlores27) va escriure: La #MarchaYoSoy132 Els mitjans massius són opressors i manipuladors de la informació, utilitzats pels "poderosos"...
Myanmar: proverbis en birmà
Fifty Viss ha creat un compte de Tumblr anomenat Zagabon per a compilar i publicar proverbis i refranys birmans traduïts a l'anglès i contextualitzant-los quan és necessari.
Li Wangyang , un pres polític xinés que va passar la major part de la seua vida entre reixes, fou trobat mort el dimecres 6 de juny de 2012.
Segons un informe de l'organització Drets Humans Xinesos , el 6 de juny a les 7 del matí, la germana de Li va trobar el seu cos penjat a la sala de l'hospital on estava ingressat, com si s'haguera suïcidat. La policia s'emportà el cadàver, tot ignorant les demandes dels familiars de que se'n feren fotografies. Poc abans, Li havia estat entrevistat per mitjans estrangers sobre la massacre del 4 de juny de 1989 a la Plaça Tiannamen de Pequín i la vida dels presos polítics a la Xina.
Li va ser alliberat el 5 de maig de 2011, després de 22 anys d'empresonament. Les tortures l'havien deixat sord i cec.
Era un activista obrer i va participar en el moviment estudiantil per la democràcia de 1989 com a representant de la lliga obrera de la ciutat de Shaoyang (Hunan).
Deprés de la repressió de Tiananmen, va ser arrestat i enviat a presó amb una pena d'onze anys amb càrrecs de subversió contra l'Estat.
A presó, va fer una vaga de fam i va ser torturat: els guàrdies de la presó li obriren la boca a la força i l'obligaren a menjar.
L'any 2000 va ser breument alliberat, però en maig de 2001 el van tornar a empresonar, aquest cop amb una pena de deu anys i càrrecs d'incitació a la subversió, en el marc de la repressió contra el Partit Democràtic de la Xina .
Li Wangyang i la seua germana a l’hospital.
Captura de pantalla de l’informatiu de Now TV, de Hong Kong.
En l'entrevista que li va fer un canal de televisió per cable de Hong Kong per a un reportatge sobre el 23 aniversari de la Massacre del 4 de Juny, Li va dir que mai es penediria del que havia fet per la reforma democràtica a la Xina i que la insistència de la gent de Hong Kong en commemorar la data l'encoratjava.
L'informe de de l'organització Drets Humans Xinesos explica que Zhu Chengzhi, un amic de Li, es nega a creure que es suïcidara: 据朱承志先生回忆，6月4日那天，他与李旺阳两人进行了亲密无间的交谈，感觉李旺阳乐观向上，虽然身体健康很差，但出狱后在各界的关注下，身体正在逐渐好转。而就在昨天，李旺阳还要求妹妹为他买一个收音机，以帮助他锻炼听力。 Segons Zhu Chengzhi , el 4 de juny van tenir una llarga conversa i Li era optimista.
Segons alguns internautes, les fotografies mostren com el marc de la finestra del qual penjava el cos de Li era massa baix i que els seus peus encara tocaven terra.
Dedicaria la meua vida a descobrir l'assassí.
Xina: En la saga Bo Xilai, reptaren les xarxes al govern?
Aquest article és part de la nostra cobertura especial Relacions Internacionals i Seguretat.
Bo Xilai retractat com a Ícar, el personatge de la mitologia grega que tractà de volar massa a prop del sol amb dues ales fetes subjectades amb cera.
Font: Beijing Cream.
Lluita política, assassinat, corrupció, espionatge i conflicte diplomàtic. La caiguda de Bo Xilai de les primeres files del Partit Comunista de la Xina (PCX) ha esdevingut un cas multifacètic.
L’afer Bo Xilai és també un bon exemple del rol disruptiu que tenen els mitjans socials a la Xina actual.
Malgrat la censura, van ser les converses a les xarxes socials les que posaren sobre avís els mitjans internacionals.
Amb la transició de poder del PCX prevista per a l’octubre de 2012, el cas Bo Xilai ha saltat a les portades de la premsa internacional i local.
És un argument força estés que els mitjans socials han fet impossible per al govern mantindre la història entre bambalines.
Tanmateix, també és cert que el govern ha atiat les xarxes socials en benefici propi.
Volia realment el govern xinés amagar el cas Bo Xilai?
Reptaren realment les xarxes socials el control governamental sobre la informació?
L’opacitat de la política xinesa fa impossible contestar aquestes preguntes, però paga la pena reflexionar-hi.
Repassem ara com els mitjans socials xinesos tingueren un rol fonamental en aparentment forçar la revelació d’informació i reptaren el control governamental sobre la informació.
Febrer 2012
Els primers rumors s'escampen
Wang Lijun, tinent d'alcalde de Chonqing, desapareix del seu lloc de treball.
Malgrat la censura , els microblocs xinesos s’omplin d’especulacions sobre el seu parador.
Els rumors asseguren que Wang ha demanat assil polític al consolat dels Estats Units després de perdre el favor del secretari local del PCX, Bo Xilai, qui aspira a ocupar un alt càrrec polític.
Wang hauria denunciat la implicació de Bo en l’assassinat de l’home de negocis britànic Neil Heywood .
Una “teràpia en forma de vacances”
Un comunicat oficial publicat a Sina Weibo , el Twitter xinés, diu que Wang ha estat temporalment cessat del seu lloc de treball per a una “teràpia en forma de vacances” .
La frase esdevé un meme irònic a l’Internet xinesa.
On estan els censors?
El govern xinés confirma que Wang va entrar al consolat dels Estats Units en un post a Sina Weibo, que els internautes retuitegen amb urgència.
La màquina de la censura no només permet, sinó que fomenta les converses online, fent sospitar els internautes.
El blocaire C. Custer, de ChinaGeeks escriu:
Ara mateix, Wang torna a ser tema del moment (trending topic) dues vegades a la llista de Sina Weibo.
Les recerques de “Wang Lijun” (correctament escrit) continuen sense estar censurades.
Queda bastant clar que Sina no està de cap manera intentant esborrar aquesta història, el que obliga a preguntar-se: està algú a Sina tractant de perjudicar Bo Xilai?
Març 2012
Primers rumors confirmats
L’agència de notícies oficial Xinhua fa un doble anunci: Wang ha estat cessat del seu lloc de treball i Bo Xilai ha estat reemplaçat per Zhang Dejiang com a cap del Partit a Chonqing.
Un altre informe confirma que Wang va demanar assil al consolat dels Estats Units.
Arriba la segona onada de rumors
En mig de la frenètica discussió sobre la purga política de Bo Xilai, s’escampen nous rumors sobre un colp d’estat a Pequín i una confrontació entre el President Hu Jintao i el Primer Ministre Wen Jiabao d’una banda, i el simpatitzant de Bo Zhou Yongkang d’una altra.
Els rumors sobre el colp desperten el Gran Tallafocs
Els serveis de microbloc Sina Weibo i Tencent Weibo prohibeixen la recerca de determinades paraules.
Dies després, el govern pren dures mesures contra les xarxes socials.
Arresten sis persones i tanquen 16 llocs web per “disseminar rumors digitals” que “posen severament en perill l’ordre públic, perjudiquen l’estabilitat social i mereixen un càstig”, segons publicà Xinhua .
La mateixa nota comunica que Sina Weibo i Tencent Weibo han estat “correctament criticades i castigades”.
Els dos llocs web bloquegen l’opció de publicar comentaris durant tres dies.
Abril 2012
Els rumors esdevenen la veritat
El 10 d’abril, Xinhua fa dos anuncis per separat: l'acomiadament de Bo de la seua posició al Comitè Central del PCX per “serioses violacions disciplinàries”, i la implicació de la seua dona en l’assassinat de l’home de negocis britànic wife's alleged role Neil Heywood per “interessos econòmics”.
Els internautes no donen crèdit: Els rumors que durant mesos han inundat la xarxa de sobte omplin les portades de la premsa oficial.
Jing Gao, de Ministry of Tofu escriu:
L’usuari de Weibo Zhang Xingsheng escrigué: “Ja havíem seguit les instruccions de les altes esferes que no devíem mai creure o disseminar un rumor.
Però avui el rumor ha esdevingut la veritat!
Estic trasbalsat!
Creure o no creure?
Aquesta és la qüestió!
Els 550 milions d’usuaris de microblocs xinesos han estat testimonis d’una enrevesada estratagema d’informació pública.
Rumors digitals que esdevenen la veritat oficial d’un dia per a l’altre, autoritzats pels mateixos mitjans oficials que els havien censurat i demonitzat en nom de l’harmonia social.
Lluita política i corrupció
El govern insisteix que la caiguda de Bo és una acció contra la corrupció que res té a veure amb la lluita política.
A mesura que els detalls sobre la fortuna familiar de Bo sorgeixen a la llum, el debat públic sobre l’enriquiment dels oficials del partit s’escalfa.
Amb el debat sobre la corrupció ocupant les pàgines dels diaris, el govern aconsegueix posar de banda la delicada discussió sobre les lluites internes al Partit.
De nou, Jing Gao reflexiona:
Però una cosa és certa.
Abans de l’arribada dels mitjans socials, el govern mai devia una explicació al poble.
Avui, amb desenes de milions de xinesos usant activament Sina Weibo, un lleuger xiuxiueig de gossip polític pot haver estat amplificat i escoltat per milers abans que la policia d’Internet es pose en marxa.
Els mitjans socials tenen un paper fonamental en l’impuls del debat públic a la Xina en trencar l’ocultació d’informació sistemàtica.
Tanmateix, sembla bastant clar que el govern xinés ha demostrat una habilitat d’expert a l’hora de jugar amb la censura, filtrant o prohibint continguts a conveniència per dirigir l’opinió pública.
Qui guanya?
Repten realment les xarxes socials de la Xina el control governamental de la informació?
This post and its translations to Spanish, Arabic and French were commissioned by International Security Network (ISN) as part of a partnership to seek out citizen voices on international relations and security issues worldwide.Visit the ISN blog and see more related stories.
Àfrica: Lloança a la humanitat per mitjà de fotografies i vídeos
Un article de BuzzFeed que fa poc es va tornar contagiós i es va compartir més d'1,6 milions de vegades a Facebook destacava 21 fotos que us retornaran la fe en la humanitat.
Malauradament, hi faltaven l'Àfrica i els africans.
Malgrat els esforços per canviar el que es diu d'aquest continent, sembla que encara se'l coneix pertot com el receptor principal d'ajut humanitari internacional i com al lloc on les ONG internacionals vénen a salvar la fràgil població local.
Tot i que no es pot negar que el continent africà té unes necessitats immenses, el que sovint no s'explica són les històries humanitàries d'aficans que s'ajuden entre si.
Tanmateix, de grans testimonis amb bona voluntat, no en falten, a l'Àfrica.
Aquí hi ha un sèrie de fotos i vídeos que demostren que “l'Àfrica té cor”, també:
Protecció a conciutadans durant les seves pregàries a Egipte:
El 3 de febrer de 2011, durant la revolta egípcia, hi va haver cristians que van arriscar les seves vides per protegir els musulmans que resaven a la plaça de Tahrir al Caire, enmig de la violència entre manifestants i els partidaris del president egipci Mubarak.
Per a més informació sobre el context de les fotos, vegeu la nostra cobertura informativa sobre les protestes a Egipte.
Cristians coptes protegint els musulmans el 3 de febrer a la plaça de Tahrir- Domini públic.
Benvinguda a casa als desplaçats interns del Sudan que tornen:
Els desplaçats interns (o IDP, com se'ls coneix en anglès, per Internally Displaced Persons) van tornar al seu poble d'origen, Sehjanna, després d'haver viscut set anys en un camp per a interns a Aramba.
Els reben els seus parents i amics que es van quedar al poble.
L'alt comissionat de l'Agència de les Nacions Unides per als Refugiats (ACNUR) organitza el programa de voluntaris de repatriació, conjuntament amb la Sudan's Humanitarian Aid Commission (Comissió d'Ajut Humanitari del Sudan).
IDP que tornen a casa i que s'abracen amb habitants del poble, Flickr d'ACNUR (CC license-BY).
Rescat d'elefants en perill a Zàmbia:
Segons Norman Carr Safari de Zàmbia: “La llacuna Kapani és un recurs d'aigua dolça per als animals de la zona i un lloc per a refrescar-se amb un bany de fang.
Desgraciadament, però, una cria d'elefant va tenir la mala sort de quedar encallada en el fang quan va visitar la llacuna fa poc.
Els crits de la cria van atraure la mare, que va acudir de pressa a rescatar-la, però aleshores ella també s'hi va quedar encallada.”
Elefants encallats en el fang.
Imatge d'Abraham Banda, Norman Carr Safaris.
Conjunt de persones intentant rescatar els elefants.
L'elefant surt del fang.
Cooperació per superar el cicló a Madagascar:
El cicló Giovanna va provocar una recalada del mar a Madagascar el 13 de febrer de 2012.
Es va classificar el cicló com a categoria 4, amb cops de vent de fins a 194km/h, que van arrencar arbres i torres d'alta tensió.
Es va informar que hi va haver, com a mínim, 10 víctimes.
Les dues ciutats principals de Madagascar, Antananarivo i Toamasina, es van quedar sense electricitat durant força temps, i d'aquesta manera es va viure el Sant Valentí més fosc que hi havia hagut al país fins aleshores.
No obstant això, el cicló no va desanimar els habitants de Madagascar, que van demostrar que tenien capacitat per a recuperar-se i es van ajudar mútuament en sortir de les zones inundades, mentre encara lluïen els seus millors somriures.
Ciutadans ajudant-se i somrient malgrat la inundació durant el cicló Giovanna, d'usuari Twitter @aKoloina.
Ajut per als estudiants amb discapacitats a Ghana:
Emmanuel Ofosu Yeboah és un atleta i activista de Ghana.
Yeboah va néixer amb una deformació molt gran a la cama dreta.
Va fer 380 km corrent a través del seu país perquè la gent prengués consciència i per canviar la imatge que es té dels discapacitats.
Va obrir l'Emmanuel Education Fund (Fundació Educacional d'Emmanuel) per a estudiants prometedors amb discapacitats.
Yeboah parlant sobre superar la discapacitat amb un nen en cadira de rodes.
Captura de pantalla del documental Emmanuel's Gift.
Celebració de les eleccions pacífiques a Senegal:
El 25 de març de 2012, al Senegal es va arribar a l'històric final d'un període electoral tens.
El que en aquell moment tenia el càrrec de president, Wade, va ser derrotat a les eleccions presidencials després de les protestes continuades dels ciutadans durant mesos contra el seu règim nepotista i autoritari.
Al centre de Dakar els ciutadans van celebrar la fi del règim de Wade de forma pacífica.
Manifestants demostrant la seva alegria, de Nd1mbee a Flickr, imatge utilitzada amb el seu permís.
Protecció de la vida marina a Moçambic:
Janet Gunter mostra una ONG local, Bitonga Divers, que lluita per a protegir la vida marina a través dels lligams positius entre la protecció de la vida marina, el turisme i el desenvolupament econòmic.
Aquest és un vídeo de la feina que fan :
Victòria en una eliminatòria dels Jocs Olímpics per a Guinea Equatorial, mesos després d'haver après a nedar:
Eric Moussambani Malonga és un nedador de Guinea Equatorial.
Es va fer famós quan va passar l'eliminatòria tot i que mai no havia fet 50m abans de l'etapa de classificació prèvia i nedava tot sol quan els dos altres nedadors que competien amb ell van ser eliminats per sortida nul·la.
Eric va confessar que els darrers 15m van ser molt difícils per a ell, com es pot veure en el vídeo.
Tot i així, la seva voluntat d'acabar la cursa i l'esperit de lluita li van valer l'ovació entusiàstica del públic.
Angola, Xina: Debat sobre la Ciutat Fantasma feta pels xinesos
Com a molts països africans, la majoria dels angolesos amb prou feines guanyen dos dòlars al dia.
El govern d'Angola va fer un pas per a intentar desenvolupar el país de forma que es pogués equiparar a altres països del món.
Aquesta vegada va decidir construir blocs de pisos a Kalimba, a uns 30 km de Luanda, la capital.
Per a aquesta tasca, el govern va contractar una empresa xinesa, China International Trust and Investment Corporation , i els va pagar amb el recurs natural del país, el petroli.
Els nous pisos a Nova Cidade Kalimba.
Foto cortesia de constructiondigital.com
La companyia xinesa va fer bastant bé la feina i va construir 750 pisos en blocs de vuit plantes cadascun i cada pis costava 75000 euros, un preu que els locals no podrien pagar ni en vint anys.
El blocaire Francois-Xavier considera que el govern hauria d'haver fet servir el petroli per desenvolupar les indústries locals, cosa que hauria creat llocs de treball per als ciutadans:
El #twitterencatalà provoca tuits d’alegria, i també d’odi
Imatge promocional de #twitterencatala.
Avui, 6 de Juliol de 2012, milers internautes catalans celebren que Twitter ja parla la seua llengua.
L’etiqueta #twitterencatalà ha esdevingut ràpidament trending topic a Espanya , i Data'n'Press ha posat en marxa el web twitterencatala.org, on un gràfic mostra el nombre d’usuaris que estan canviant l’opció de llengua a la configuració del seu compte.
En menys de 24 hores, ja s’hi han sumat més de 10.000 persones.
Es poden llegir a la xarxa moltes piulades d’alegria anunciant el canvi d’opció lingüística, però també molts, massa, tuits d’odi amb comentaris despectius cap a la llengua catalana i els catalans.
Molts tuitaires expressen el seu agraïment a Albert Cuesta, impulsor de la petició pública de Twitter en català, i als participants en la petició i la traducció col·lectiva: ‏@csolaniubo Avui és el dia que hem de felicitar l' @albertcuesta per ser tant tossut i fer que entre tots hàgim aconseguit el ‪#twitterencatala‬ Gràcies!
@sonrisadecolor M'encanta tenir el ‪#Twitter‬ de l'ordinador en ‪#català‬.
En destaquem alguns:
Moçambic: Bussejar i defensar la vida marina
Molts turistes arriben de Sud-àfrica i d’arreu del món per relaxar-se a les platges de Moçambic, per practicar la pesca esportiva i per bussejar en les aigües càlides de l’oceà Índic.
Es calcula que dues terceres parts de la població moçambiquesa resideix a la costa i gran part depèn del mar perquè viu de la pesca; però sovint les comunitats que viuen a prop de grans zones turístiques no noten els diners provinents del turisme.
Per tant, és molt important que els moçambiquesos s’involucrin per a un futur sostenible en les zones costeres, i que hi hagi persones que treballin com a bussos professionals, com a conservadors i com a professionals del turisme.
Tauró balena a Moçambic..
Imatge de Flickr usuari gigi_h (CC BY-NC-SA 2.0)
És aquí on Bitonga Divers (Bussos de Bitonga) entra en escena. Es tracta d’una ONG impulsada pel primer bus professional de Moçambic, un professional que serveix d’inspiració, Carlos Macuacua. L’organització té la seu a Tofo, un poble a la província d’Inhambane.
Això és una cita de la seva pàgina web :
El 2006, quan es va formar Bitonga Divers, no hi havia cap expert en busseig o cap instructor de bus.
Des d’aleshores, conjuntament amb Ocean Revolution i altres centres de busseig de propietat estrangera, Bitonga Divers ja ha entrenat a vuit instructors moçambiquesos i a onze experts en busseig.
Imatge per gentilesa de Bitonga Divers
Bitonga Divers també inverteix en activitats per a la comunitat, i ensenyen la fauna abundant que hi ha i escenes submarines a la gent que viu a prop de la costa, la majoria de la qual mai no ha estat a dins del mar i tampoc no hi ha vist els animals vius.
Al començament, aquestes activitats no van tenir gaire èxit, però després d’anys de feina incansable, Bitonga Divers diu que reuneix perfectament 250 persones en una sessió de nit.
Els líders de la comunitat també hi participen.
Mitjançant aquest tipus d’activitats, es comencen a associar de manera positiva la protecció de la vida marina, el turisme i el desenvolupament econòmic.
Alarma a causa de la sobrepesca
Recentment, associacions comunitàries i agents de viatges establerts a Tofo han alertat que els programes duts a terme pel govern per a potenciar la pesca comercial han portat a la sobrepesca de rajades, de taurons i de dofins de la zona.
Tal com explica el cronista de viatges Aaron Gekoski en la revista de viatges en línia Go World Travel :
Malauradament, l’amenaça més gran a què s’enfronta Tofo ja resulta familiar.
La sobrepesca ha tingut un efecte impactant en aquestes aigües durant els últims anys.
En fa només cinc, els bussos podien delectar-se observant bancs de fins a 300 mantes.
Ara encara tenen sort si en veuen 10 d’un cop.
És força freqüent que xarxes d’art de fons gegants i despietades atrapin mantes.
Casa Barry, un dels grans hotels rústics de Tofo orientats al busseig, en el seu bloc parla de la preservació d’espècies i informa del problema de la pesca il·legal. Per exemple, hi ha una entrada sobre el rescat i l’alliberament d’una tortuga careta.
L’acusació més polèmica (en un article recent en el diari Canal Moz ) és que el Banc Mundial finança aquests programes governamentals, dissenyats per a ajudar els pescadors locals perquè pesquin més espècies i més grans.
Pescadors moçambiquesos.
Imatge de Flickr usuari stignygaard (CC BY-NC-SA 2.0)
Márcia Horst va respondre el següent a Reflectindo sobre Moçambique :
La pesca costanera és extremadament lucrativa d’acord amb els estàndards locals. Per exemple, les aletes d’un sol tauró poden valer al voltant de 3000 meticals (aproximadament 87€).
L’any passat, es va gravar el documental “Shiver” amb Macuacua i Marine Mega Fauna Foundation, que tracta exhaustivament el problema de la pesca de taurons.
Gran part del que es pesca a Tofo es processa i s’exporta de Maputo a la Xina i als mercats asiàtics.
Centro Terra Viva, una ONG mediambiental de Moçambic, descriu una batuda de la policia que va tenir lloc l’any passat a una casa ocupada per xinesos en què processaven il·legalment productes marins.
Moçambic: Els mitjans de comunicació han mort els blocs?
En una curta sèrie de posts, el professor Carlos Serra escriu sobre els motius pels que desapareix la blocosfera de Moçambic.
Ún lector comenta que els blocs requereixen molta feina si es volen mantenir certs nivells de qualitat i de freqüència d'actualització, mentre que Serra manté que pot ser que s'hagi de culpar als mitjans de comunicació tot i els avantatges del seu ús .
Portugal: Petició per a que Galícia entri a l'espai lusòfon
L'associació MIL (Movimento Internacional Lusófono ) va escriure una carta oberta al Ministre d'Afers Exteriors portuguès, Paulo Portas , sobre «la posició de Portugal respecte a Galícia».
El MIL considera que la comunitat autònoma espanyola de Galícia forma part de l'espai de la llengua portuguesa.
Rússia: un gran tallafocs per censurar la RuNet?
El dia 10 de juliol, la secció russa de la Viquipèdia va repetir les protestes del passat contra les lleis d'internet nord-americanes i italianes amb el tancament del seu servei i la publicació en el lloc del seu portal principal d'un anunci públic que condemnava un projecte de llei actualment en revisió per part del parlament rus.
La Llei 89.417-6 : "Sobre la protecció dels infants de la informació nociva per a la seva salut i desenvolupament", va entrar a la Duma a principis de juny amb el suport dels membres dels quatre partits polítics representats, però des de llavors ha generat cada cop més controvèrsia, amb crítics que retraten la legislació com un intent de copiar el "gran tallafocs" de la Xina.
Imatge de la pàgina de ru.wikipedia.org censurada, 10 de juliol de 2012.
Al text hi posa: «Imagina un món sense llibertat de coneixement».
En què consistiria la llei?
La llei crearia un registre (o "llista negra") de qualsevol material en línia amb informació il·legal relacionada amb els nens (especialment la pornografia infantil, parafernàlia de drogues i instruccions sobre l'autolesió).
Quan una web apareix a la llista, el proveïdor d'allotjament tindrà 24 hores per notificar al propietari de la web, qui haurà d'eliminar la informació infractora.
Si el propietari no actua, el proveïdor està obligat a tancar o, fins i tot, esborrar el lloc en si.
En el cas que el proveïdor de hosting fallés o es negués a actuar, el servei s'inclou en el registre i després els proveïdors web han de tallar l'accés a la totalitat del servei d'allotjament.
Qualsevol persona inclosa a la llista negra té tres mesos per apel·lar la decisió davant el tribunal.
El projecte de llei té l'origen en la «Lliga per a l'internet segur» , preparat pel Ministeri de Telecomunicacions i Mitjans de Comunicació la primavera passada.
En aquesta etapa, el pla consistia a limitar el registre d'adreces URL (amb exclusió del filtrat de DNS i bloqueig d'IP) i a delegar l'autoritat en la gestió de la llista a una organització no governamental.
El director de la lliga, Denis Davydov, ha explicat que la por per part de la societat d'un «control estatal excessiu» d'internet va motivar-ne el disseny.
Diputats de la Duma i el fiscal general, no obstant això , tenien altres plans i l'abast del Registre es va ampliar, i el candidat més probable per a la supervisió és ara Roskomnadzor (l'Agència Federal de Supervisió de Tecnologies de la Informació i les Comunicacions).
Gran part de la controvèrsia al voltant de la Llei 89417-6 se centra en les preocupacions per un llenguatge deliberadament vague que obre la porta a futures ampliacions de l'aplicació del registre.
Per exemple, l'advocat de Evgeny Arievich, soci de Baker & McKenzie, diu que la llista negra podria arribar a incloure altres tipus d'informació il·legal en virtut d'altres codis penals (com la relacionada amb l'extremisme, els secrets d'Estat, les dades personals, i així successivament ), i que podrien ser utilitzats per limitar l'accés a la informació política i eines de mobilització social.
Sembla que la part més sensible de la llei és l'article 5, punt 4, apartats 1 i 2, on el projecte de llei delimita quin tipus d'informació en línia es poden afegir al registre sense una ordre judicial i el que requereix l'aprovació judicial.
Els següents materials (retirats del projecte de llei després de la seva primera lectura ) pertanyen a la categoria anterior:
Desenes de ciutadans libanesos són segrestats per l'Exèrcit Lliure Sirià
Aquest post forma part de la nostra cobertura especial Protestes a Síria 2011/12
22 de maig de 2012: 11 xiïtes libanesos van ser segrestats quan tornaven al seu país després d'un pelegrinatge a l'Iran.
Es va dir que els segrestadors pertanyien a l'Exèrcit Lliure Sirià (ELS).
Eren nombrosos els rumors sobre el destí que havien sofert les víctimes o fins i tot la seva localització.
Els familiars es van manifestar davant de diverses ambaixades (turca, qatariana) i des de llavors cremen pneumàtics en senyal de protesta.
12 d'agost: Hassan Salim el Mekdad , un altre xiïta, va ser segrestat a Síria, presumptament també per l'ELS.
Aquests actes es podrien explicar pel fet que Hassan Nassrallah, secretari general del partit xiïta Hesbol·lah, va donar el seu suport al president de Síria, Baixar al-Àssad.
En resposta a aquest fet, la família o clan Al Mekdad va començar a segrestar sirians, que es creu que pertanyien a l'ESL, a més de dos ciutadans turcs.
Fins i tot va amenaçar de perseguir altres nacionalitats com els saudites o ciutadans del Golf Pèrsic, cosa que ha provocat que diverses ambaixades demanin als seus ciutadans que abandonin el país de manera immediata.
En resum, la situació bastant depriment i gens clara.
Els internautes del Líban van fer comentaris sobre tots aquests successos.
El periodista holandès Fernande Van Tetsbased, resident al Líban, va aportar algunes xifres sobre l'estructura dels clans al Líban:
Si parlem de xifres, em van explicar que el clan Zaitar consta de 30.000 membres, la família Moqdad en té 150.000 i el clan Shamas, 8.000.
Tots aquests grups operen més enllà de l'abast de la llei i les Forces Armades Libaneses no s'atreveixen a entrar en el seu territori.
Tampoc ho fan les Forces de Seguretat Internes, tal com mostren les 30.000 ordres excepcionals esmentades a l'article.
Mentrestant, els libanesos estaven enfadats i culpaven tothom de la situació.
Zak, autor del blog Lebanon Spring, afirmava que Hesbol·là era responsable de tot el que passava al seu país.
I així escrivia:
Hesbol·là és responsable perquè va establir un precedent el 7 de maig , amb el qual va aconseguir que tothom pensés que l'única manera eficaç de satisfer les seves demandes i solucionar els seus problemes és mitjançant la violència.
Altres conseqüències d'aquesta mentalitat de "llei de la selva" són, naturalment, desfer-se de la presència del govern i incitar el sectarisme.
Per tant, com a resultat de tot això, van sorgir milícies locals com les sunnites al nord (i en altres llocs) i la milícia de la família al-Mokdad (com si no haguessin existit abans, com moltes altres tribus de la Bekaa), i bloquejadors de carreteres com el xeic Àhmad al-Assir.
I tots ells practiquen el pur caos .
Però l'ELS és tan culpable com el partit:
L'Exèrcit Lliure Sirià també és responsable ja que ells han sigut els primers, amb aquests segrests massius, que han convidat Hesbol·là o la comunitat xiïta al camp de batalla.
Primer amb els onze pelegrins xiïtes segrestats fa uns mesos i amb Hassan al-Mokdad la setmana passada.
L'ELS (extraoficialment) assegura que els segrestats són combatents d'Hesbol·là, però les proves o l'escena no suggereixen això.
Encara que resideix als Estats Units, el libanès As'ad AbuKhalil, també Angry Arab (Àrab enfadat), col·labora amb el blog del diari Al Akhbar i culpa el govern libanès per haver perdut el control:
El que és clar, però, és que, al Líban, treballadors sirians innocents van ser sotmesos a més abusos i més atacs.
Així com grups de l'ELS van assegurar que els seus ostatges eren membres d'Hesbol·là, els Mokdad van afirmar que els seus ostatges eren combatents de l'Exèrcit Lliure Sirià.
Cap de les dues parts es va prendre la molèstia de mostrar-nos proves.
La premsa occidental i la premsa àrab finançada per qatarians i saudites van ignorar la tràgica situació dels ostatges libanesos a Síria, de la mateixa manera que també ho va fer el fracassat govern libanès.
Però hi ha quelcom de perillós quan s'examina el Líban i Síria.
L'allau de segrests sectaris va fer recordar la gent de la meva generació el començament de la guerra civil sectària.
Funky Ozzi rememorava l'antic escenari , quan el Líban tan sols era un "parc de jocs per a la regió":
Conclusió?
És la dècada dels 90 un altre cop, són els estúpids polítics libanesos a qui només preocupa ser rics, són les milícies que volen abassegar Poder, és un parc de jocs per la regió.
I finalment Síria sempre arrossega el Líban a la merda, i aquest cop, a la seva pròpia merda. وحدة المصير والمسار
I naturalment sempre hi ha desinformació per part dels mitjans, els 11 segrestats a Síria han estat assassinats, després els 11 segrestats no estan morts... Què és el que passa?
La meva anàlisi no anirà més lluny perquè fa 10 anys em vaig adonar que cada episodi de les notícies era un déjà vu i vaig decidir informar-me només de tant en tant.
Tot i això, el nucli continua igual, només els jugadors (d'alguna manera) canvien i les principals víctimes són els països com el Líban, els líders dels quals no se'n preocupen gaire.
Mentrestant, Elie, del blog A Separate State of Mind, apuntava que hi havia altres libanesos retinguts a Síria, alguns dels quals portaven desapareguts més de 30 anys, però pels quals ningú no ha cremat ni un sol pneumàtic.
Explicava que al Líban hi ha diferents tipus de presoners libanesos a Síria :
De cada dos presoners a les càrcers sirianes, un n'és libanès i n'hi ha que continuen desapareguts degut a l'ocupació siriana del Líban .
Els seus pares no han deixat de protestar en els darrers 5 anys, atents a qualsevol notícia sobre els seus fills i filles.
No han sabut res.
Els pares d'aquests homes i dones ja no volen que els seus fills tornin vius; tan sols volen qualsevol informació que els ajude a passar pàgina després d'aquests llargs trenta anys.
Fins i tot això és demanar massa.
Aquest post forma part de la nostra cobertura especial Protestes a Síria 2011/12.
Els catalans agiten la xarxa i el carrer per l’11 de setembre
Cartell de la concentració unitària per la independència de Catalunya
Catalunya s’aproxima a la seva diada nacional, l’11 de setembre.
Enguany arriba de la mà d’un augment històric del suport a la independència, que ha trobat l’aliat idoni en els xarxes socials.
La profunda crisi financera de l’Estat espanyol i els plans recentralitzadors del govern, han atiat l’eterna tensió política entre Catalunya i Espanya.
Segons l’última enquesta (juny de 2012) del Centre d’Estudis d’Opinió de la Generalitat de Catalunya, el 34% dels catalans considera que Catalunya hauria de ser un estat independent, el 28,7% un estat dins una Espanya federal, el 25,4% una comunitat autònoma d’Espanya i el 5,7% una regió d’Espanya, mentre un 6,3 % no ho sap o no contesta.
Amb motiu de la diada, la plataforma ciutadana Assemblea Nacional Catalana, nascuda al 2009, ha convocat una gran manifestació sota un lema clarament independentista: “Catalunya, nou estat d’Europa”.
Es preveu una participació massiva. #IndependènciaJa #tenimpressa #AdéuEspanya #FreedomForCatalonia #somimparables #jasommajoria #marxem #totsjunts #DiemProu #Cataloniaisnotspain #NiUnPasEnrere #EstatCatalà #guanyarem #SpainIsPain ...
A Tuiter, són incomptables les etiquetes relacionades amb la independència: broten com bolets i els cibernautes les alimenten cada dia.
Les últimes setmanes s’hi han afegit les vinculades a la manifestació convocada per a l’11 de setembre, com #11s2012 #11setembre2012 #marxaANC #11sCAT9estat.
S'ha habilitat un lloc web per agregar tota l'activitat generada a Tuiter i Instagram sobre la diada i la iniciativa #1balco1estelada recull fotografies de l'estelada (la bandera independentista catalana) onejant als balcons, enviades per usuaris d'arreu del país i del món.
L'associació Catalans al Món ofereix a tots aquells que no poden acudir a Barcelona l'oportunitat de participar en la manifestació virtual.
Els problemes als quals s’enfronta Catalunya i la creixent tensió amb Espanya han estat una constant dels últims mesos a la xarxa catalana.
Fem un repàs de les campanyes de ciberactivisme, polèmiques i debats al voltant del conflicte amb Madrid.
Les raons econòmiques
La crisi econòmica ha donat lloc a diverses iniciatives i discussions en línia.
A Tuiter, els comptes @StopEspoli i @DèficitFiscal segueixen l'evolució del dèficit fiscal català (la diferència entre la contribució dels ciutadans catalans a la hisenda de l'Estat i les inversions que l'Estat fa a Catalunya).
Els independentistes consideren el dèficit fiscal de Catalunya massa elevat i l'assenyalen com a principal causa de la difícil situació financera de la comunitat autònoma, que el 29 d'agost va demanar el rescat a l'Estat espanyol.
Etiquetes com #espolifiscal o #espanyaensroba marquen el debat sobre aquesta qüestió a Tuiter.
El web espolimetre.cat calcula el dèficit fiscal minut a minut i està disponible en sis idiomes (català, castellà, anglés, alemany, francés i italià).
La situació financera de Catalunya és un tema massa complicat d'explicar en aquest post, però recomanem aquest article publicat per l'economista Xavier Sala-i-Martin al seu bloc.
Pressió municipal i amenaces militars
El 3 de setembre de 2012, els municipis de Sant Pere de Torelló i Calldetenes, ambdós a la comarca d'Osona, es van declarar "territoris catalans lliures", amb l'objectiu de pressionar el Parlament de Catalunya per a que comence el procés cap a la independència.
Davant l'expectació mediàtica generada per les declaracions d'independència d'aquests municipis, el 31 d'agost de 2012, el coronel de l'exèrcit espanyol Francisco Alamán Castro va amenaçar amb una intervenció militar si Catalunya es declara independent.
Les declaracions, fetes a una entrevista a Alerta Digital, un diari digital d'extrema dreta amb poca audiència, van sacsejar la xarxa.
Molts internautes van demanar que es denunciara el coronel a la fiscalia amb l'etiqueta #DenúnciaAlamán, i molts altres es van veure immersos en un debat al voltant de l'article 8.1 de la Constitució espanyola de 1978, que diu que la missió de l'exèrcit és "garantizar la soberanía e independencia de España, defender su integridad territorial y el ordenamiento constitucional".
Anticatalanisme a la xarxa
Des de fa alguns mesos, la iniciativa @Apuntem, nascuda a Tuiter i continuada amb una pàgina web, ha denunciat el discurs catalanòfob a Tuiter.
Tot i que la majoria d'usuaris denunciats tenen pocs seguidors, els missatges d'odi i violència difosos per la iniciativa han alarmat una part de la societat catalana.
Un cas a destacar és el d'Àlex Fàbregas , jugador català a la selecció olímpica espanyola d'hoquei, que va declarar a finals de juliol que se sent català i juga amb Espanya "perquè no té cap altra opció" (la llei espanyola penalitza els esportistes que rebutgen unir-se a la selecció).
L'allau de tuits espanyolistes, molts d'ells insultants i alguns violents i amenaçadors, que van provocar les seues paraules va fer que Fàbregas tancara el seu compte a Tuiter.
Els internautes catalans van mostrar el seu suport a l'esportista amb l'etiqueta #TotsSomÀlexFàbregas.
Esforços per explicar la situació catalana
Els últims mesos, la societat civil catalana ha incrementat els seus esforços per explicar la seua situació a la comunitat internacional i contrarestar així el discurs dominant de Madrid, que té més força institucional (els corresponsals dels mitjans internacionals normalment estan basats a Madrid).
Destaca la feina del Col·lectiu Emma, que a través del seu bloc respon "a visions esbiaixades que es donen sobre els catalans a la premsa internacional" .
Amb motiu de la diada especial d'enguany, el col·lectiu ha publicat un comunicat en sis idiomes per explicar als veïns europeus què es cou a la societat catalana.
A Tuiter, diverses etiquetes s'usen per difondre informació en anglès, com #Cataloniaisnotspain o #FreedomForCatalonia.
Índia: Amb l'aigua al coll com a senyal de protesta
Cinquanta-un habitants del poble de Ghongalgaon al districte de Khandwa, a l’estat indi de Madhya Pradesh, han iniciat una protesta «Jal Satyagraha», que consisteix a ficar-se fins al coll a l'aigua embassada a la presa d'Omkareshwar del riu Narmada.
El terme satyagraha (insistència en la veritat), desenvolupat per Mahatma Gandhi és un filosofia i una pràctica particular, que també es coneix com a resistència no violenta o resistència civil.
Usha Hegde va aportar la informació següent sobre la protesta:
@HarrietLambFT: I molts anys després, els activistes del Narmada encara lluiten.
RT@httweets:Neck deep in Narmada http://t.co/5kpbdog5
La crema que promet una pell 'tota blanca' provoca indignació al Senegal
Blanquejar la pell és una pràctica habitual a l'Àfrica, on la venda de productes amb aquesta finalitat és legal a molts països.
Tanmateix, l'ús d'aquestes cremes no és segur: estries, grans, pèl corporal, hipertensió i diabetis són tots els riscos que en corre l'usuari.
Al Senegal, un producte aclaridor anomenat "Khess Petch" és el que, actualment, genera controvèrsia a la xarxa.
Kiné Fatim Diop explica a 'Una pell més blanca en 15 dies':
"Tota blanca", així és com es tradueix l'expressió "Khess Petch" en wòlof , el nom d'una nova crema que, presumptament, posseïx la virtut d'aclarir la pell.
En la pàgina Ndarinfo, Amadou Bakhaw DIAW escriu a 'La campanya de "Khess Petch", un insult a la nostra identitat':
Fa prop de vint dies, un nou producte anomenat "Khess Petch" va aparéixer a la gran àrea metropolitana de Dakar, sobre més de 100 panells publicitaris, cadascun de 12 m².
Amb el seu post, 'Una pell molt clara a qualsevol cost: comprendre el fenomen a l'Àfrica', Carole Ouédraogo explica a la pàgina NextAfrique que es tracta d'un fenomen comú a molts països africans:
Els investigadors calculen que aproximadament el 25% de les dones de Bamako, a Mali, fan servir productes per blanquejar la pell... a Sud-àfrica, en són un 35%... un 52% al Senegal...
Les dones del Senegal associen la pell clara amb la bellesa, l'elegància i un estatus social privilegiat.
Un estudi portat a terme a Tanzània va revelar que moltes tanzanes han abraçat els ideals de bellesa eurocèntrics.
Al bloc A Toubab al Dakar, un post titulat 'La Xessalització o l'estúpida recerca de la blancúria' mira de respondre la pregunta "Per què blanquejar-se la pell?":
Algunes pensen que els homes senegalesos s'estimen més un cutis clar, així que procedeixen a la despigmentació per tal de complaure'ls.
D'altres parlen de "complexos"...
La blocaire Fatou, a Blackbeautybag, va més enllà en el seu post 'El blanquejament de la pell: pràctiques, riscos i responsabilitat':
Queden les seqüeles de l'esclavatge i la colonització.
Des d'un punt de vista psicològic, aquest passat ha deixat cicatrius en molta gent.
Aquest sentiment d'inferioritat no ha estat, malauradament, eradicat del tot Hi ha xiques que, en principi, no se senten inferiors, però que a força d'escarnis per part dels seus éssers més propers, acaben desenvolupant aquest complex.
Comentaris com: ERES NEGRA COM LA NIT, SI ERES MASSA NEGRA, CAP HOME ET VOLDRÀ, i d'altres que no es queden enrere...
Sobre el sentiment d'inferioritat, la blocaire Mama Sarate escriu un post que instiga la controvèrsia: 'Del negre al blanc ↗ L'ASCENS RACIAL'.
Una primera resposta és la de Kiné Fatim Diop:
A les xarxes socials, es va generar ràpidament una mobilització ciutadana que buscava denunciar els riscos d'aquesta loció .
La petició online, que es llançava el 8 de setembre per demanar al Ministeri de Sanitat que posara fi a aquesta campanya publicitària, va recollir més de 1.000 signatures en quatre dies.
En Twitter @K_Sociial reflexionava:
@K_Sociaal: Aviat crearé: "Nioul kouk" , ja ho veureu.
Les xiques es tornaran blaves! ...
Blocaires i dissenyadors gràfics amb aquesta mateixa idea van organitzar una contracampanya: a Khess Petch (tota blanca) s'hi oposa Nioul Kouk (tota negra)".
La revista Cafè amb Llet, a judici per destapar una trama de corrupció
Cartell en suport de l'Albano i la Marta, editors de la revista Cafè amb Llet. Al 2010, quan van començar les retallades a la despesa pública en el marc de la crisi financera, es van proposar investigar el funcionament dels hospitals de la seua comarca.
Estirant dels fils han arribat a dibuixar un mapa de presumptes irregularitats que esquitxa tota la sanitat catalana i alts càrrecs polítics, principalment de Convergència i Unió (CiU), el partit governant, però també del Partit Socialista de Catalunya (PSC).
Josep Maria Via Rodons, president del Parc de Salut de Barcelona i assessor del President Artur Mas en matèria sanitària, els va demandar per "atemptat a l'honor".
Els demana 20.000 € en concepte de danys i prejudicis.
Albano i Marta s'asseuran a la banqueta abans que ningun dels implicats en la trama corrupta que van destapar i que ara l’Oficina Antifrau de Catalunya investiga.
Mèdia.cat, l'observatori crític de mitjans, ha descrit el cas així:
... un altre exemple de la peculiar doble velocitat de la justícia que ja s’ha donat en altres casos de corrupció, com en els casos “Gürtel” o “Brugal”, en què també els denunciants van arribar a judici abans que els denunciats.
A una setmana del judici que pot arruïnar no només la revista sinó també els seus editors, Albano i Marta han publicat un comunicat al seu web sota el títol "Hem fet tot el que hem pogut, ara necessitem el vostre ajut".
En destaquem alguns fragments:
Davant el silenci de la majoria dels partits i de gairebé tots els mitjans de comunicació, fa dos anys vam decidir arribar fins al final.
Hem trobat molta més porqueria de la que ens esperàvem trobar (http://ow.ly/dRqs1).
Però com era d’esperar, els que porten 30 anys enriquint-se d’esquenes al poble, han reaccionat i han passat a l’atac.
Malgrat aquests atacs, no ens en penedim.
Tot plegat no res comparat amb la meravellosa sensació d’haver estat fidels a la nostra consciència.
D’aquí uns anys podrem mirar a la cara del qui ens volten i podrem dir: “Hem fet tot el que hem pogut” (http://ow.ly/dRrEJ).
Arribats a aquest punt (http://ow.ly/dRrLS), però, necessitem ajuda.
No podem fer front a tot això sols.
I per això us escrivim.
El proper dia 27, a les 9:30 del matí anirem als jutjats (http://ow.ly/dRrQT), abans que cap dels casos (http://ow.ly/dRrYH) que hem destapat (http://ow.ly/dRsba).
Necessitem que ens ajudeu a denunciar la censura brutal a la qual ens sotmeten.
Així, si podeu dedicar uns minuts i fer arribar aquesta carta als vostres amics, als vostres contactes, als polítics de la vostra zona… a qui considereu… ens fareu un gran favor.
La Marta i l’Albano utilitzen la raó i la paraula, copsen els detalls importants que semblen voler amagar-se i fugir de control i han fet les preguntes més adients als responsables polítics.
Fa temps que esperen respostes.
Però en comptes de respostes, debat i transparència, l’únic que han rebut és la esperpèntica demanda efectuada per Jose Maria Via, un alt assessor del Govern del President Artur Mas.
Entenem aquesta demanda com un intent de silenciar i atemorir les veus que posen en qüestió les polítiques sanitàries del Govern de la Generalitat.
A Tuiter, etiquetes com #ViaVol20mil i #27S recullen tuits en suport als demandats i convoquen a una concentració a les portes de la Ciutat de la Justícia el dia 27 de setembre a les 9.30 hores.
El cas, que arriba en un moment històric en què Catalunya debat la seua independència d'Espanya, s'entrellaça amb les converses sobre l'agenda política de les properes setmanes, que pot incloure eleccions anticipades i la convocatòria d'un referèndum d'autodeterminació.
@BravidDavo Catalunya, els que et roben des de dins també són lladres. #ViaVol20mil
Presentat el controvertit projecte per a un parc temàtic al Tibet
El mes passat, el govern xinès va anunciar que emprendrà al Tibet un projecte de parc temàtic, que costarà 30 mil milions de iuans (uns 3600 milions d'euros), amb l'objectiu d'atraure turistes.
El parc es farà servir, en primer lloc, com a escenari per a la filmació de la pel·lícula La Princesa Wencheng, la història de la neboda d'un emperador de la dinastia Tang que es va casar amb un rei tibetà.
S'ubicarà als afores de la ciutat de Lhasa i s'estendrà sobre 800 hectàrees de terra.
Els dissidents tibetans han descrit el projecte com la «Disneyficació del Tibet» més que una manera genuïna de compartir i preservar la cultura del país.
Deixant de banda els debats polítics i ideològics, fins i tot dins del cercle de l'ètnia xinesa Han, el desenvolupament del projecte és altament controvertit.
La usuària @1690737580 de Sina Weibo va postejar algunes fotos que va prendre de l'emplaçament de l'esmentat parc temàtic i va confessar que sentia gran recança per la pèrdua d'un entorn semblant en profit del desenvolupament:
Vila de Cijiaolin.
Fotos de la usuària de Sina @1690737580
Taiwan: La crisi del model sanitari que explota els metges
L’assegurança nacional sanitària de Taiwan sovint es pren com a “model de reforma” en països com els Estats Units, on l’assistència sanitària depèn d’un sistema d’assegurança privat.
Un article que va escriure fa poc un professor de Princeton, Uwe Reinhardt , al bloc del New York Times també elogia l’eficiència del sistema taiwanès.
No obstant això, tothom desconeix la dissortada veritat: aquesta eficiència es basa en l’explotació del personal mèdic.
El professor Reinhardt va escriure l’article després del Diàleg Europa-Taiwan de 2012 sobre la Sanitat , que va tenir lloc a Taipei el juliol passat.
El va impressionar la presentació que va fer el director del Centre d’Informàtica Mèdica del Departament de Sanitat de Taiwan, que va parlar sobre l’eficiència del sistema de dades de l’assistència nacional sanitària que fa el seguiment de les malalties infeccioses.
Tot i que Reinhardt va admetre que no es destinen prou fons a l’assistència sanitària de Taiwan, només un 6,7% del producte interior brut, en comparació amb el 18% que es destina als Estats Units, no és conscient que el pressupost és tan baix en detriment del personal dels hospitals de Taiwan.
Foto de perfil de TMAL a Facebook.
L'aliança Mèdica de Taiwan per a la Justícia Laboral i per a la Seguretat del Pacient (TMAL, en anglès) va penjar a la seva pàgina de Facebook una taula comparativa del cost d’uns quants procediments mèdics habituals.
En la taula es mostra que el preu del mateix procediment és entre 25 i 350 vegades més elevat als Estats Units que a Taiwan.
L’aliança va explicar:
Turkmenistan: Adéu agost, mes dels melons
Es diu del Turkmenistan que és el país amb el major nombre de festes oficials.
El festival 'Una gota d'aigua - un gra d'or' el maig, o la celebració de la collita del cotó el novembre en són bons exemples de les festes tan poc comunes que té el Turkmenistan.
Si afegim a banda una pinçada de celebracions soviètiques, islàmiques i paganes als dies festius de caire purament polític, com ara el Dia de la Neutralitat, el 12 de desembre, queda clar que no són poques les oportunitats per gaudir del pilau al carrer i participar en danses sincronitzades en aquest aïllat estat centreasiàtic.
Una de les festes oficials més estimades, tanmateix, és el Día del Meló turcman, un esdeveniment que formalment té lloc el segon diumenge d'agost, però que en realitat, se celebra cadascun dels dies del mes, ja que les extenses estepes del país brinden una de les més saboroses collites conegudes per la humanitat.
El Turkmenistan ha estat tradicionalment conegut pels seus melons.
En la foto, venda de melons en un dels mercats del país.
Imatge cedida per Grigoriy Karamyanc.
La festa 'més dolça'
La festa oficial del meló fou instaurada per Sapamurat Niyazov, l'afruitat primer president del Turkmenistan el 1994.
Tots els anys, el cap de l'estat pronuncia un discurs congratulatori i demana la celebració del meló turcman.
És una creença incontestada arreu del país que els melons i síndries del Turkmenistan són els millors del món.
El president Gurbanguly Berdymuhammedov es va adreçar a la nació en aquest Dia del Meló, recordant-los que "des de temps immemorials, el Turkmenistan ha estat considerat la pàtria dels millors melons del món".
Com s'ha dit amb anterioritat a Global Voices, poca gent es molesta mai a contradir-lo.
La celebració del Dia del Meló turcman el 2011.
Imatge de la Revista Internacional del Turkmenistan.
Tradicionalment, el govern turcman atorga premis als conreadors de melons i festeja la collita amb concerts i balls, com pot veure's en aquest vídeo.
Sembla que enguany els turcmans es van prendre la festa tan seriosament com en els anys passats.
Uns pocs dies abans, belgiger va escriure a Talyplar.com:
Un bloc apropa la literatura veneçolana als angloparlants
Aquesta entrada és la primera part de la nostra conversa amb l'autor de Venepoetics , Guillermo Parra sobre la literatura veneçolana (online i offline) i la seva traducció del poeta Jose Antonio Ramos Sucre.
La literatura veneçolana, i especialment les obres de Jose Antonio Ramos Sucre , ocupen un nou lloc a la xarxa i entre els angloparlants gràcies a Guillermo Parra i el seu bloc Venepoetics .
Guillermo és un blocaire (mig veneçolà, mig americà) que viu als Estats Units (EUA) i que fa deu anys que escriu a la xarxa sobre la literatura veneçolana.
Va descobrir la poesia veneçolana a través de Juan Sánchez Peláez el 1997, mentre treballava com a bibliotecari a Providence, Rhode Island.
Des de llavors, Guillermo s'ha convertit en un fidel seguidor del moviment literari de Veneçuela i de la seva difusió fora del país -o la seva manca.
Guillermo Parra.
Imatge utilitzada amb permís.
Aquest aspecte es veu reflectit en una de les seves entrades sobre el llibre d'Alberto Barrera Tiszka 'The Sickness' .
És llavors quan Guillermo parla de l'absència de literatura veneçolana en altres llengües:
Per què la literatura veneçolana no es tradueix ni tan sols es coneix als Estats Units ni al Regne Unit?
Si ho comparem amb altres països llatinoamericans com poden ser Mèxic, Colòmbia, el Perú, Argentina o Xile, el nombre d'escriptors veneçolans traduïts a l'anglès sempre ha estat insignificant.
Això no es deu a una manca d'escriptors innovadors i importants.
Però la invisibilitat de Veneçuela en el panorama literari mundial és un tema que necessita més temps del que li podem dedicar aquí.
Tot i aquesta problemàtica, la literatura veneçolana ha estat experimentant un boom durant la darrera dècada, amb una allau de publicacions, premis, cursos, presentacions i un augment de lectors a Veneçuela, Amèrica Llatina i Espanya.
El boom veneçolà és especialment evident en el camp de la ficció, on diverses generacions d'escriptors creen obres que són mereixedores de ser llegides més enllà de les fronteres del país (o d'Amèrica Llatina).
Aquesta primavera es va publicar, en llengua anglesa, una novel·la curta que va ser un dels emblemes del boom literari veneçolà a començaments del segle XXI.
Vam mantenir una conversa molt enriquidora amb Guillermo per correu electrònic en la qual ens explicava la seva experiència amb Venepoetics i com el bloc el va portar a publicar un llibre.
També ens va parlar de la manera com els mitjans socials l'han posat en contacte amb altres fidels de la literatura veneçolana i la seva difusió fora del país.
A més a més, Guillermo va compartir amb nosaltres altres llocs a Internet on els internautes parlen de literatura veneçolana, i també expressen les seves pròpies impressions sobre una literatura que, segons creu, està tornant a renéixer.
Pel que fa a la literatura veneçolana actual, sóc dels que pensen que estem en un molt bon moment per a la literatura.
Realment crec que actualment hi ha una mena de boom de la literatura veneçolana, amb una gran quantitat d'escriptors excel·lents, de diferents generacions, que publiquen obres de molta qualitat.
Gràcies als blocs, Twitter, Facebook i els diaris veneçolans en línia, he pogut accedir a tot tipus d'informació sobre tot el que s'està publicant i fent actualment.
Una de les millors fonts d'informació sobre la literatura veneçolana actual és el Tuiter de Ficción Breve Venezolana que administren Héctor Torres i Lennis Rojas.
Un altra font que considero imprescindible és el Tuiter de Roger Michelena .
Guillermo també ens va parlar del seu llibre, un recull de poemes de Jose Antonio Ramos Sucre traduïts a l'anglès, i com va sorgir la idea a través del bloc Venepoetics:
El llibre és fruit de la meva feina al bloc Venepoetics.
Va ser mitjançant el bloc que es van apropar els lectors veneçolans, a partir del 2003, i em van animar en la meva tasca de traduir la poesia veneçolana.
Molts dels textos de Ramos Sucre que vaig traduir per aquest llibre van aparèixer primer al meu bloc, amb versions un poc diferents de les publicades al llibre.
Vaig utilitzar el meu bloc com un taller públic de traducció de Ramos Sucre, sempre pensant que el material havia d'aparèixer en un llibre en un futur Mitjançant el bloc, he tingut la sort de conèixer diversos escriptors veneçolans, i d'alguna manera sentir-me connectat amb l'actualitat de la literatura veneçolana
Continua:
El contacte que he tingut am blocaires (i també tuitaires) veneçolans va començar amb dues persones, la professora Iria Puyosa i el narrador Héctor Torres .
Els vaig conèixer en primer lloc a través del correu electrònic, com a seguidor dels seus blocs, i després en persona durant una visita a Caracas el 2007.
Creo que són un exemple de l'esperit de generositat i compromís amb els blocs Malauradament, la literatura veneçolana és força invisible als Estats Units, no es coneix i a vegades tinc la sensació que molt poques persones segueixen el meu bloc, encara que faci més d'una dècada que l'escric...
Podeu llegir la segona part d'aquesta entrevista, on parlarem d'algunes de les traduccions de Guillermo.
També continuarem parlant dels autors que es troben al darrere de les narracions veneçolanes actuals i del seu paper en el boom literari del país.
Crida a la xarxa per a rebre el Real Madrid amb estelades
Imatge de l'event de Facebook: "El clàssic de la llibertat.
El món està escoltant".
A sis dies del "clàssic", el partit de futbol que enfrontarà el Barça i el Real Madrid el 7 d'octubre, el col·lectiu Veus per la Independència ha fet una crida a la xarxa catalana per omplir el Camp Nou d'estelades.
Altres iniciatives animen els assistents a l'event esportiu a cridar independència i cantar els Segadors al minut 17.14 (en referència als esdeveniments històrics del 1714), tal com s'ha estat fent durant els últims partits.
A l'event creat a Facebook pel "Clàssic de la llibertat", Veus per la Independència demana:
El crit de resistència del poble guaraní-kaiowà del Brasil
Aquest post és part de la nostra cobertura especial sobre Drets Indígenes .
Sota una nova amenaça d'expulsió del seu territori, la comunitat indígena Guaraní-Kaiowá de Pyelito Key/Mbarakay, al municipi d'Iguatemi, a l'estat de Mato Grosso del Sud (MS) va publicar una carta el 8 d'octubre de 2012, de la qual s'han fet ressó tant la premsa com la xarxa, com un crit de resistència quan sembla que la mort siga el destí inevitable de tot un poble:
A qui denunciem la violència perpetrada contra les nostres vides?
A quin sistema de justícia brasiler?
Quan és el mateix sistema de Justícia Federal qui crea i nodreix els actes violents contra nosaltres. (...)
De fet, sabem molt bé que al centre d'aquestes antigues terres nostres hi ha soterrats molts dels nostres avis i àvies, besavis i besàvies, que són els cementeris dels nostres ancestres.
Conscients d'aquesta realitat, morirem i volem ser morts i soterrats al costat dels nostres avantpassats, al mateix lloc on som avui i per això, demanem al Govern i al sistema de Justícia Federal que no promulguen una ordre per a la nostra expulsió, sinó més aviat, els preguem que decreten la nostra mort col·lectiva i ens soterren a tots ací.
Profundament afectats per la pèrdua de la pràctica totalitat del seu territori en el transcurs del darrer segle, els guaraní-kaiowà, el segon grup indígena més gran del Brasil, amb un cens de vora 43.000 persones, són objecte de constants atacs i víctimes d'una alarmant onada de suïcidis .
Les terres de l'estat de Mato Grosso del Sud són les més productives del Brasil, en termes de ramaderia i agrodièsel.
Foto de les 5.000 creus plantades a Brasília. En la pàgina de Facebook de la Itiban Comic Shop
La carta va estar motivada per la publicació d'un despatx de la Justícia Federal de Navirai, a l'estat de Mato Grosso del Sud (número de registre 0000032-87.2012.4.03.6006 ) que resol el trasllat de la comunitat de Pyelito Kue/Mbarakay de les seues terres ancestrals.
"Aquells que han de viure"
"No podem restar callats o impassibles davant d'aquest clamor de la comunitat guaraní-kaiowà", sosté Egon Heck, assessor del Consell Indigenista Missioner (Cimi), en al·lusió a la memòria històrica documentada a "Y-Juca-Pirama – The Indian He Who Should Die", , un fullet publicat el 1973 pels bisbes i missioners que treballaven a l'Amazònia:
Contra el decret de mort i d'extermini s'alça la determinació obstinada dels pobles que viuen i moren conjuntament, segons les seues creences, esperances o desesperació.
Sense dubte, aquest crit formarà part del manifest "els pobles indígenes, aquells que han de viure", a pesar, i en contra, dels decrets d'extermini. (...)
No és un esdeveniment aïllat, però sí d'excepcional gravetat, davant una decisió de mort col·lectiva.
Seguirem amenaçats per circumstàncies semblants si no es prenen mesures urgents de cara a solucionar la qüestió de la demarcació dels territoris indígenes d'aquest poble.
Il·lustració d'Odyr Bernardi publicada a la pàgina de Facebook "Quadrinhos Guarani" en resposta a la crida a l'acció col·lectiva per fer una versió en còmic de la carta signada per la comunitat indígena.
La periodista Eliane Brum, en reacció a la carta, va escriure a la seua pàgina de la revista Época sobre la història de la lluita dels guaraní-kaiowà i com "un grup de l'elit rebutja, en nom de la ignorància, la immensa riquesa continguda en les llengües, coneixements i visions del món de les 230 etnicitats indígenes que encara hi perviuen" al Brasil:
Com podem copsar la desesperació de la decisió de morir plegats?
No podem.
Ni tan sols podem imaginar què significa.
Però podem conèixer aquells que van morir, que moren i que moriran per les nostres accions – o inaccions.
I d'aquesta manera, almenys acostar els nostres mons, que fins avui han tingut en la violència el seu principal punt de trobada.
Al Twitter (@felipedjeguaka), Felipe denuncia les connexions entre els dirigents del govern local i els propietaris de plantacions, pistolers i crim organitzat en l'Amazònia", apuntant noms com ara:
L'alcalde de Paranhos va empresonar Elpídio Pires.
I el d'Aral Moreira és un dels dos acusats per la mort de Nisio Gomes Guarani.
Alcaldes!
Onada de protestes
Denuncia de les amenaces de mort per par d'una representant de les dones indígenes del MS al vídeo "Ave Dilma!
Els qui han de morir et saluden."
A Facebook, es va organitzar un grup per simular un "suïcidi col·lectiu simbòlic" online, consistent en una desactivació conjunta dels comptes de Facebook el 2 de novembre, en un esdeveniment batejat com a "facebookcidi" .
Una petició d'Avaaz , que compta ja amb 24.290 signatures , prega: "Aturem el suïcidi col·lectiu dels indis guaraní-kaiowà".
Mentrestant, una nota del CIMI critica la manera irresponsable en què l'assumpte ha estat portat a la llum, interpretat com un "hipotètic suïcidi" dels guaraní-kaiowà, del qual s'han fet ressó les mobilitzacions ciutadanes i la premsa, quan, de fet, la carta parla de la "mort col·lectiva" en el "context de la lluita per la terra".
Altra petició d'Avaaz , ja amb vora 172.000 signatures , reforça el missatge expressat en la carta i llança la crida:
Uneix-te a nosaltres en la demanda d'una cobertura mediàtica del cas i d'una acció urgent per part de la presidenta DILMA i del governador ANDRÉ PUCCINELLI, per tal que impedisquen aquestes matances i amb elles, l'extinció d'aquest poble.
El 19 d'octubre, a Brasília, va tenir lloc una protesta pública davant del Congrés Nacional, convocada pel CIMI, el Consell Federal de Psicologia (CFP), la Plataforma Dhesca i Justícia Global.
Egon Heck va escriure sobre la mobilització i conclou :
Mentrestant, les comunitats , en els territoris recuperats, en els campaments, en els poblets, organitzen l'esperança, confronten els poderosos i lluiten amb la fortalesa que encara els queda contra les polítiques de la mort i del genocidi.
Aquest article es va escriure amb la col·laboració de Diego Casaes, Elisa Thiago, João Miguel Lima, Luís Henrique, Paula Góes i Raphael Tsavkko.
Els apàtrides d'Egipte
Els apàtrides són aquells que no tenen una nacionalitat.
Segons l'Agència de les Nacions Unides per als refugiats (ACNUR), hi ha uns 12 milions d'apàtrides al món.
De vegades, el concepte d'apàtrida es confon amb el de refugiat.
Tanmateix, molts apàtrides no són refugiats, perquè mai han creuat una frontera internacional.
Mentre que la Declaració Universal dels Drets Humans afirma que tothom té dret a tenir una nacionalitat i en prohibeix la privació arbitrària, els apàtrides existeixen per diverses raons; les discriminacions ètnica, religiosa i de gènere es troben entre els principals factors.
Els apàtrides pateixen sovint múltiples formes de violació dels drets humans, així com la manca d'accés a drets fonamentals com ara l'educació, l'ocupació, l'assistència sanitària i la participació política.
L'apatrídia és habitual en el món àrab.
Els palestins en són un exemple excel·lent, ja que els altres països no reconeixen la seua nacionalitat.
També aquells que viuen a Jerusalem però als qui no se'ls aplica la ciutadania israeliana, han de considerar-se apàtrides.
El poble bedoun (sense nacionalitat) de Kuwait i d'altres parts del Golf Pèrsic, els refugiats sahrauís d'Algèria i la minoria negra de Mauritània són altres exemples d'apàtrides als països àrabs.
Les lleis nacionals que impedeixen que les mares transmitisquen la nacionalitat als seus fills si el pare no posseïx l'esmentada nacionalitat és també un dels principals motius d'apatrídia a diversos països, com ara l'Iraq i Oman.
Tot i que l'assumpte de l'apatrídia no té gaire visibilitat, alguns activistes han alçat les seues veus i han fet servir els mitjans de comunicació social per posar-lo en relleu.
A Kuwait, la defensa en la xarxa és una ferramenta important per tal de llançar una mica més de llum sobre la difícil situació del poble bedoun.
L'autor de Global Voices Mona Kareem ha encetat un Bloc dels Drets Bedoun per documentar la situació d'aquesta comunitat a Kuwait.
Elshamy va tuitejar:
@abdallahelshamy: Notes sobre l'apatrídia en Egipte: Avui he visitat la tribu dels Azazma a l'est del Sinaí, prop de la frontera amb Palestina; a 150 km d'Arish.
Afegia:
@abdallahelshamy: Aquesta tribu ha viscut durant dècades sense la nacionalitat egípcia.
Disposen tan sols d'una unitat sanitària sense personal i completament coberta de pols.
Continuava:
@abdallahelshamy: El líder de la tribu em va dir: Hem sentit que el president Morsi no és més que un home i li demanem que resolga el nostre problema, per tal que els nostres fills puguen viatjar i treballar.
La tribu Azazma és una societat nòmada diseminada entre els deserts del Nègueb i del Sinaí a ambdós costats de la frontera d'Egipte i Israel.
El nombre de membres de la tribu al Sinaí oscil·la entre les 3.000 i les 5.000 persones.
En acabar l'ocupació israeliana del Sinaí, els Azazma al costat egipci de la frontera esperaven obtenir la nacionalitat egípcia, però els van deixar únicament amb "documents de drets de trànsit" i nacionalitats sense identificar.
En un post de 2008 titulat Azazma, poble de frontera o frontera del poble?, el blocaire i poeta Ashraf AlAnany reflexiona sobre algunes qüestions difícils en relació amb la història dels Azazma, la seua complexa relació amb Israel i la perceptible manca de leialtat a Egipte que prolonga la seua apatrídia.
AlAnany va escriure:
Crec que tenim una de dues opcions; la primera és mantenir la seua situació fronterera i romandre com un persistent punt de tensió.
No tenen nacionalitat, així que no podem demanar-los que s'integren en aquest país ni tractar-los com a ciutadans amb tots els drets i deures corresponents.
La segona opció, a la qual trobe que molts s'hi oposarien, és que esdevinguen nacionals egipcis.
Els contraris a aquesta solució diran que el 1953 els Azazma van ser forçosament desplaçats per tropes d'ocupació.
Altres portaran l'argument a un altre nivell i al·legaran "Com concedim la nacionalitat a una tribu que treballa amb els israelians com a guies en la Divisió de Vigilància de Fronteres i com a soldats o oficials amb les Tropes Beduïnes, com assegurem la seua leialtat?"
Elshamy va compartir fotos de la seua visita a la tribu:
Foto d'un dels xeics de la tribu mostrant el seu document de trànsit; l'únic paper oficial de què disposa.
Fotografia compartida per @abdullahelshamy en Twitter
Foto d'uns nens de la tribu, per @abdullahelshamy
La tribu Azazma, no obstant, no és l'únic poble apàtrida d'Egipte.
Com que als palestins que van fugir a Egipte i altres països àrabs no se'ls va concedir la ciutadania i en van perdre la que tenien de naixement, molts d'ells són ara apàtrides.
A banda, un petit percentatge d'armenis són també apàtrides a Egipte.
Els nens d'origen mixt, etiòpic i eritreu, també poden ser apàtrides i alguns d'ells busquen refugi a Egipte.
Fins fa poc, el poble de confessió Bahá'í no podia obtenir documents oficials com ara certificats de naixement o carnets d'identitat, perquè la seua fe no estava reconeguda per l'estat.
El 2008, un tribunal administratiu va dictaminar que els Bahá'í poden expedir documents sense esmentar la seua religió, el que es pot considerar com un pas històric cap a la seua integració.
ACNUR va posar en funcionament una campanya l'any passat per combatre l'apatrídia, encoratjant els països per tal de signar acords encaminats a resoldre la situació d'apatrídia.
A excepció de Tunísia, Líbia i Algèria, els països àrabs no han signat aquests convenis.
Els autors darrere del boom literari de Veneçuela
Aquesta entrada és l'última de les dos parts de la nostra entrevista a Guillermo Parra, l'autor de Venepoetics , sobre la literatura veneçolana (online i offline) i les seves traduccions de Jose Antonio Ramos Sucre.
Podeu llegir la primera part aquí.
A la primera part de l'entrevista, Guillermo Parra ens parlava de la seva experiència amb la poesia veneçolana, el contacte que té amb els nous moviments gràcies als mitjans socials, i la seva percepció sobre el que es considera un nou boom en la literatura del país.
En aquesta part de l'entrevista, en Guillermo ens dóna la seva visió sobre els nous autors, que construeixen poc a poc el nou panorama de la narració veneçolana.
Pel que fa als escriptors, trobo fascinant que hi hagi diverses generacions que estiguin publicant coses molt interessants.
Les vegades que he estat a Caracas entre el 2007 i el 2010, m'ha sorprès la quantitat de presentacions, recitals i altres actes literaris que s'hi celebraven.
Poder trobar-me amb el poeta Rafael Cadenas mentre revisava llibres a les llibreries realment em va impactar, fins que em vaig acostumar a la seva presència als actes literaris caraquenys.
Els primers cops que el vaig veure en públic, però, va ser una mica intimidant, atès que la seva obra ha estat important per a mi.
També vam demanar al Guillermo que ens donés algunes pistes sobre els personatges més importants d'aquest "boom".
Ens va dir:
Imatge a través de Shutterstock, copyright Falconia.
No veig moltes diferències entre les històries d'aquests escriptors i les que m'han influït als Estats Units.
Les seves propostes literàries reflecteixen una extensa xarxa d'influències, des de l'espanyol Enrique Vila-Matas fins a la veneçolana Teresa de la Parra i el nord-americà David Foster Wallace...
Finalment, afegeix:
Crec que els lectors, dins i fora de Veneçuela, haurien de conèixer aquests narradors perquè ens mostren els diferents rumbs que podria agafar la literatura veneçolana en els propers anys.
Són persones apassionades per la literatura, però principalment, escriuen històries que revelen la poesia o la màgia que a vegades sorgeix en la nostra vida quotidiana
Podeu trobar més coses sobre la literatura veneçolana, i també algunes de les traduccions que Guillermo ha fet de les poesies de Ramos Sucre, al seu bloc Venepoetics .
Entrevista amb David DeGraw, organitzador d'Occupy Wall Street
Aquest post és part de la nostra cobertura especial #Occupy Worldwide.
David DeGraw, un dels primers participants del moviment del 99% ha explicat el naixement i desenvolupament de les protestes d'Occupy Wall Street en un vídeo que celebra el primer aniversari del moviment (la primera entrevista que ha donat en sis mesos).
Entrevistat per Cenk Uygur per al programa de televisió "The Young Turks", va tractar el sorgiment del moviment, les dificultats de l'organització, com de difícil va ser unificar un grup de gent tan divers, les expectatives de ser elegit portaveu d'una organització sense líder, així com els triomfs del moviment.
Segons AmpedStatus.org, els mitjans de comunicació del moviment del 99% han estat essencials per obrir els ulls d'una nova generació i fer-los veure que poden fer un canvi:
Es tracta d'enfortir una nova generació per ser líders, per comprometre's.
Hi ha milions de persones involucrades en crear un canvi que no estaven compromeses i fent un canvi fa un any.
A nivell mundial, el moviment és el Big Bang de la següent fase de l'evolució de la humanitat.
Ha creat aquest nou ecosistema de transformació en massa.
Milions de persones s'han posat en marxa i s'han alliberat de la gàbia de la propaganda.
El primer pas és obrir la porta de la presó perquè la gent puga sortir volant i s'adoni que podem canviar les coses.
Un altre món és possible.
Un altre món està succeint ara.
És necessari obtenir diners per finançar el moviment en el futur, però DeGraw és bastant reservat quant a quin serà el pròxim gran pas.
Al seu blog de Tumblr parla sobre l'evolució del moviment i on hauria d'anar en el futur:
És hora de donar-li la volta al guió de protesta »
En comptes de protestar contra el que anem en contra, anem a demostrar les coses per les quals anem a favor.
Hem d'ocupar i ampliar les solucions.
Anem a ocupar les forces que estan fent evolucionar la nostra societat cap a un futur sostenible i pròsper, per al 100%.
Anem a manifestar-nos a favor de sistemes alternatius monetaris amb èxit, energies alternatives, educació alternativa, mitjans de comunicació alternatius, alimentació alternativa, salut alternativa, sistemes alternatius de govern.
Espanya: Les delícies del Ministre d'Educació
El Ministre d'Educació, Cultura i Esports d'Espanya, José Ignacio Wert, ha provocat una polèmica darrere una altra des que va arribar al seu càrrec fa poc menys d'un any.
És per això que és el ministre més poc valorat de tot el govern.
En una sessió parlamentària de fa unes setmanes, en un moment delicat en el qual els partits nacionalistes revifen la controvèrsia sobre la independència de Catalunya, Wert va dirigir les següents paraules al diputat Francesc Vallès:
@ElPolisemico: #EspañolizarEs matar braus, ser fidel a la Pantoja, deixar via lliure a la corrupció i reprimir manifestacions
‏@helenanito: Espanyolitzar els Beatles tot cantant "All I need is work"
El Ministre d'Educació espanyol, José Ignacio Wert.
Foto del bloc Cinereverso.org
En una Espanya cada cop més deprimida i amb retallades més grans en tots els sectors socials, l'educació és un tema que preocupa tothom.
En els pressupostos per al curs 2012/2013, l'educació ha patit una retallada de gairebé un 22% , mentre que l'entrada en vigor al mes de setembre de les noves taxes de l'Impost sobre el Valor Afegit (IVA) ha suposat que el tipus que s'aplica al material escolar pugi 17 punts , de manera que es passa del superreduït (4%) al general (21%).
Encara que els llibres de text continuïn tributant un 4% d'IVA, s'ha reduït un 70% del pressupost d'ajudes per a la compra de llibres de text, cosa que significa que moltes famílies han hagut d'assumir aquesta despesa.
I no és l'única cosa afectada per les retallades, atès que també s'han reduït les partides assignades als menjadors, el transport escolar i les beques.
El ministre afirma que no s'ha augmentat el nombre d'alumnes per aula, sinó que s'ha «flexibilitzat en un 20%» .
I considera que el canvi és bo per als nens:
Índia: Nous reptes a la lluita mundial contra la tuberculosi
Aquesta entrada forma part de la nostra cobertura especial sobre Desenvolupament Global.
Els mitjans i la blocosfera hindús han entrat en una aferrissada baralla al voltant de dos termes: "summament" i "totalment".
Si ets al corrent de les notícies que vénen de l'Índia, deus saber que parlem del debat sobre la tuberculosi que té lloc a la comunitat global de la salut.
Els mitjans hindús es van fer ressò fa dues setmanes dels informes arribats de Mumbai sobre un tipus de cep de tuberculosi resistent a tot tipus de tractament conegut.
Els diaris hindús la batejaren com a "tuberculosi totalment resistent als medicaments" (TDR-TB).
De tota manera, pocs dies després el Govern de l'Índia va fer públic un comunicat on rebutjava aquest nom i afirmava que l'Organització Mundial de la Salut no tenia una definició clara per al brot, i que el cas de Mumbai (Índia) no era més que un altre brot de tuberculosi resistent als medicaments (TRMD), el qual han nomenat XXDR-TB (o "tuberculosi summament resistent als medicaments")
Imatge del mycobacteruim tuberculosis, causant de la tuberculosi, en un microscopi electrònic.
Imatge de Flickr de Sanofi Pasteur (CC BY-NC-ND).
La blocosfera i els titulars s'ompliren d'experts i ciutadans hindús que es preguntaven per què el Govern de l'Índia i els grans actors del tractament de la tuberculosi discutien sobre com anomenar-lo, en comptes de fer-hi alguna cosa.
Bharati Ghanashyam, un blocaire de Perodistes contra la Tuberculosi, sintetitzà el malestar que sorgí a la blocosfera relacionada amb temes de salut després que el Ministre de Sanitat hindú declarès: "Anomenin-lo com vulguin, pero eliminin-lo"
Ghanashyam comentava que el fracàs del TDR-TB va sorgir després de la notícia segons la qual la Índia havia sigut declarada lliure de poliomelitis durant un any sencer.
La seva pregunta era: Com pot l'Índia aconseguir una proesa com aquesta per a després fracassar de tal manera amb la tuberculosi?
A continuació apunta que va haver-hi "un considerable debat, rebuig i discussió sobre si la nova forma es podia classificar com a TDR-TB"
Segons un article publicat a l'Indian Express, "els metges de Hinduja han provocat un pànic innecessari.
El terme TDR no està reconegut per l'Organització Mundial de la Salut ni pel Nou Programa Nacional de Control de la Tuberculosi (RNTCP).
"Per ara, es limiten a classificar-lo com un cas de TRMD", va dir un dels responsables de la Direcció General de Serveis de Salut".
L'amenaça d'una central hidroelèctrica fa revifar la lluita dels indígenes de l'Amazònia
Aquest post és part del nostre especial Dossiê Belo Monte (Dossier Belo Monte) i Drets Indígenes .
Amb l'objectiu de generar energia elèctrica per al consum domèstic i industrial, el govern brasiler està construint una sèrie de centrals hidroelèctriques a les àrees de Pantanal i de l'Amazones, com ara la central del riu Tapajós i la del riu Pires, entre d'altres.
Segons el consorci Norte Energia, responsable de la construcció de la polèmica planta de Belo Monte, el consum energètic s'ha incrementat en el país i la central "és la garantia que aquesta demanda pot ser satisfeta", reforçant així l'argument de desenvolupament del país.
A l'igual que el projecte Belo Monte, el projecte de la planta de São Luiz do Tapajós (al riu Tapajós) i el projecte de la planta Teles Pires plant (al riu Teles Pires, que és un afluent del primer) ha estat qüestionat davant dels tribunals per no haver consultat els habitants de la regió i per avaluacions mediambientals integrades poc encertades.
Ací teniu la segona part de la nostra sèrie d'entrevistes amb Sany Kalapalo , una jove activista indígena de Xingu.
Global Voices (GV): Tenint en compte els reptes actuals, com veus el futur dels boscos i dels indígenes que habiten en l'àrea de l'Amazones?
Sany Kalapalo (SK): Com nosaltres, els indígenes de Xingu, sempre diguem: "L'home blanc es creu que la natura li pertany i que pot fer-ne tot el que vulga, però arribarà el moment en què la mare naturalesa no ho consentirà mai més i prendrà represàlies."
L'únic interès que aquests megacorruptes tenen a construir enormes centrals hidroelèctriques com la de Belo Monte és generar beneficis per a les companyies elèctriques, de manera que els rics s'enriquisquen i els pobres s'empobrisquen.
Si el govern estiguera realment interessat i preocupat pel desenvolupament del país, implantaria xarxes energètiques on realment es necessiten; les xarxes beneficiarien aquelles regions que pateixen apagades.
Nosaltres, la població indígena, no estem en contra de l'energia per ella mateixa, estem en contra del projecte i de la manera en què es desenvolupen aquestes hidroelèctriques, perjudicant l'entorn i els autòctons.
Especialment el Belo Monstre (Belo Monte) que afectarà moltes famílies pobres i població indígena.
Per què construir una central que sols generarà electricitat durant dues estacions a l'any?
Perquè les altres dues estacions el riu Xingu normalment està sec.
I com s'ho farà la central?
I l'electricitat per a ells i per a la companyia?
Pensem en això.
Brasil té la capacitat de generar energia neta i justa per al seu poble.
Saps quin és el futur per a la gent d'ací?
Inundacions, la pèrdua de la llar, la pèrdua de les collites, la pèrdua d'identitat... la pèrdua de tot, i la misèria, per descomptat.
Això és el que vol el govern - aquesta és la pura i crua realitat.
És per això que no puc dir-li Belo Monte pel Desenvolupament.
Li dic per la Subdestrucció o Destrucció Total, tant per als indígenes com per als qui no ho són, per no parlar del medi ambient.
Jose Carlos Arara, cap de la tribu dels Arara, parla de l'impacte negatiu de Belo Monte sobre la gent que depén del riu Xingu per sobreviure.
Hoffmann copyright Demotix (13 d'agost de 2011)
GV: ONGs nacionals i internacionals han estat criticades per ser "enemigues del Brasil".
Membres del Moviment Xingu Vivo para Sempre han rebut acusacions semblants.
Quines organitzacions creus que fan un bon treball a la regió?
SK: Conec els creadors i activistes del Moviment Xingu Vivo para Sempre, que també són actualment els nostres principals companys.
He escoltat un munt de coses sobre Xingu Vivo.
En realitat, els governadors volen enganyar i tractar de persuadir els brasilers presentant-los com els enemics del Brasil, i així fer que se'ls miren de manera diferent, com invasors, i sense tenir en compte les seues demandes, que no són altres que protegir la natura a petició de la població indígena, ja que les nostres veus no s'escolten dins del nostre propi país.
Açò és el que fa el govern, quan ells són els autèntics "grans llops dolents"; sempre tracten de tancar els ulls de la gent per tal que no pugen veure el desastre que han perpetrat al país.
Un altre moviment, que ha estat actiu des de principis de 2011 i que ha despertat el Brasil per a què lluite novament al costat del moviment Xingu Vivo para Sempre, és el Moviment Indígenas em Ação.
GV: Des de 2011, la mobilització i les sentències judicials han aconseguit detenir amb èxit la planta de Belo Monte, però aviat una nova sentència podria autoritzar la reanudació de les obres.
Ha arribat el moment d'acceptar que la construcció és un fet o encara paga la pena lluitar contra ella?
SK: Estic contenta perquè des de 2011 la mobilització contra Belo Monte s'ha incrementat enormement.
Crec que és a causa de les enormes protestes que hem organitzat i portat a terme ací a São Paulo des del Moviment Indígenas em Ação amb el suport de Xingu Vivo para Sempre, i també per tot el Brasil amb la col·laboració del Moviment Brasil pelas Florestas, que lluita per la millora del nou Codi Forestal.
Nosaltres els indígenes estem resolts a lluitar, com hem fet tot aquest temps.
Si els constructors volen sang indígena, en tindran.
Si això és el que els jutges blancs volen, lluitar contra nosaltres, la massacre que dura ja 512 anys continuarà, saps per què?
Els indígenes de Xingu no accepten ser assassins de la naturalesa com ho són aquests governadors.
El proper 20 d'octubre, a les 2 PM, hi ha convocada una protesta contra la central hidroelèctrica de Belo Monte davant de l'oficina de les Nacions Unides a São Paulo.
L'objectiu és demanar suport a aquest organisme per als problemes relacionats amb el riu Xingu.
Setge al Parlament portuguès: "Aquest no és el nostre pressupost"
Aquesta entrada forma part de la nostra secció Europa en crisi
El 15 d'octubre de 2012 va tenir lloc un setge al Parlament portuguès , el mateix dia en que el govern va presentar oficialment el pressupost estatal de 2013 al President del Parlament.
La proposta de projecte, que s'espera se someta a votació el 31 d'octubre, revela una creixent austeritat i retallades al sector públic com ara la salut (-17 %) i l'educació (-14.5 %), la cual cosa condueix a més atur i a l'empobriment de la població.
A Tuiter, a Facebook i als blocs a molts els va sorprendre la falta de cobertura en televisió i van criticar les notícies partidistes i sensacionalistes sobre la manifestació que va tenir lloc davant el Palau São Bento (seu de l'Assemblea de la República).
Mentrestant, els ciutadans feren la notícia amb els seus propis mitjans, retransmetent en directe els esdeveniments i tuitejant amb el hashtag #OE13 (de "Orçamento de Estado 2013″, Pressupost Estatal de 2013).
Un vídeo del Ministério da Verdade (Ministeri de la Veritat) a Youtube resumeix el setge, que va començar a les 6 de la vesprada:
"Diversos milers de persones es reuneixen davant el Parlament portuguès per exigir la dimissió del govern després de l'anunci d'un nou pressupost".
Foto de Xavier Malafosse, drets d'autor Demotix (15/10/2012)
João Paulo Pedrosa, al blog Praça Stephens, escriu les seves impressions sobre els "joves pacífics" que es va trobar davant el Parlament:
No obstant això, són els que sobreviuen amb prou feines, sobreviuen tot i les dificultats del moment, atur, precarietat, la incertesa del present i, sobretot, la por pel futur i és per ells que tothom ha d'ajudar a buscar respostes.
Tanmateix, trobem certa utopia d'igualitarisme, ben expressada a la petita parada de menjar i beguda que estava allà instal·lada, que desafortunadament no forma part del nostre temps cruel i inexorable.
Vivim, doncs, un temps espantós, quina pena que sigui nostre.
Avui, més que felicitat la paraula màgica és esperança.
"Un home porta posat un nas fals de 'Pinotxo' mentre milers de persones es reuneixen davant el Parlamente portuguès per manifestar-se contra les mesures d'austeritat aprobades pel govern portuguès".
Foto de Violeta Moura, drets d'autor Demotix (15/10/2012)
"No es carreguin el meu treball".
En altre vídeo de André Matos Cardoso en Vimeo, s'escolta als manifestants cridar consignes com ara "el poble unit mai serà vençut":
"Manifestants nus protesten entre milers de persones que es reuniren davant el Parlament portuguès per queixar-se de les noves mesures d'austeritat aprobades pel govern portuguès ".
"Els antidisturbis controlen les protestes mentre es crema una foguera davant el Parlament i els manifestants prenen el lloc a causa de les mesures d'austeritat aprobades pel govern per atenuar els efectes de la crisi econòmica i financera de Portugal".
Foto de João Caetano, drets d'autor Demotix (15/10/2012)
El filòsof i investigador Porfírio Silva explica, al seu blog Machina Speculatrix, perquè està en contra de la idea del setge al parlament:
Si voleu ser enginyosos de debò, feu un parlament alternatiu per a un pressupost alternatiu.
Agafeu la proposta del govern (si n'hi ha cap), debatiu les esmenes específiques i aprobeu-les, feu-nos saber el resultat per alimentar el debat entre els ciutadans.
Promet que ni tansols analitzaré les credencials "representatives" d'aquest "parlament alternatiu": només examinaré el pressupost "popular" que surti de tot això, pels seus propis mèrits.
Els internautes inunden amb comentaris el mur de l'esdeveniment a Facebook creat el 15 d'octubre (amb gairebé 4500 participants), i s'ha creat un nou esdeveniment pel 23 d'octubre, per organitzar una "Assemblea del setge" i determinar l'agenda de les futures accions.
Veneçuela: L'era Chávez es fa de sis anys més
Aquest post va ser escrit en col·laboració amb Jessica Carrillo.
Després de les eleccions més renyides i intenses de les últimes dècades, Veneçuela sumarà sis anys més a la gestió que va començar el 1999 amb Hugo Chávez Frías.
El moviment en les xarxes socials-i particularment a Twitter-va ser summament intens, especialment moments abans de l'anunci oficial dels resultats.
Des del costat que dóna suport al president els tuits expressen alegria i satisfacció, mentre que entre els que seguien la proposta d'Henrique Capriles es barregen sentiments de decepció amb profundes conviccions que els canvis seran possibles en el futur.
En una lectura detallada, la imatge d'un país tallat en dos pot ser més nítida que abans.
Les separacions entre diferents estrats de la societat continua sent assenyalat com a part del discurs.
Simpatitzants d'Hugo Chávez durant esdeveniment de campanya l'11 de juny, 2012, a Caracas.
Adriana (@SombreroRojo) diu:
@upallove, per la seva part, expressa decebuda els resultats d'aquesta i d'altres eleccions presidencials:
@upallove: En Argentina gano Cristina.
En México gano Peña Nieto.
En Venezuela gano Chavez.
En Latino América gano la ignorancia.
@upallove: A Argentina va guanyar Cristina.
A Mèxic va guanyar Peña Nieto.
A Veneçuela va guanyar Chavez.
En Amèrica Llatina va guanyar la ignorància.
Andrea (@DynamiteAndre) assenyala, com molts altres, la seva preocupació amb l'ús de les armes durant la celebració:
Bolívia, tens Internet?
El Cens Nacional de Població i Habitatge de Bolívia es durà a terme el 21 de novembre.
L'anterior cens nacional es va fer fa més d'una dècada, el desembre del 2001.
Dirigit per l'Institut Nacional d'Estadística (INE), el cens nacional del 2012 té per objectiu proporcionar "informació actualitzada sobre les condicions demogràfiques, socials, econòmiques i d'habitatge al país, i permetre així ajustar, definir i avaluar plans, programes, polítiques públiques i estratègies per a un desenvolupament humà, econòmic i social sostenible en els àmbits nacional, departamental i municipal".
Orientat principalment a temes demogràfics i d'habitatge, el qüestionari del cens ha suscitat el debat als diversos mitjans socials al voltant de la pregunta 17: "Hi ha servei d'Internet en aquesta casa?"
Investigadors, analistes i activistes esperaven que el cens de 2012 confiaven aconseguir més dades i informació d'aquest cens.
No obstant, l'única pregunta sobre l'accés a Internet es limita a l'existència del servei i deixa de banda el tipus de connexió, la qualitat, els usos, l'escletxa digital i d'altres, desaprofitant així l'oportunitat de recol·lectar informació més detallada sobre aquesta qüestió.
Nayeli i Carla, per Safe the Children (CC BY-NC-ND 2.0)
S'estima que al voltant del 30% de la població i el 9% de llars gaudeixen d'accés a Internet a Bolívia.
El nombre no és alt; tanmateix, la seva qualitat mostra un panorama encara pitjor: només el 0,7 de cada 100 disposa de connexions de banda ampla.
Mario Durán, blocaire i activista resident en El Alto, indica al seu blog que caldria respondre "no" a la pregunta 17 si s'accedeix a Internet mitjançant un USB de banda ampla o un telèfon mòbil.
Una multitud de respostes a favor i en contra del seu argument en vingueren com a conseqüència de compartir la seva opinió als mitjans de comunicació socials.
Eliana Quiroz, una coneguda activista digital, comentava en una discussió oberta a la pàgina de Facebook de la campanya “Más ancho de banda para Bolivia”:
Ciutadans difon un vídeo amb frases de Pujol sobre els andalusos del 1958
El proper 25 de novembre, els catalans aniran a votar en unes eleccions al Parlament de Catalunya.
Després de la multitudinària manifestació de l'11 de setembre, que va evidenciar l'augment continuat del suport social a la independència, les eleccions es plantegen com un plebiscit per apostar per un estat propi per a Catalunya dins de la Unió Europea.
L'ambient pre electoral continua provocant un intens debat a les xarxes socials, animat per campanyes a Internet que atien la polèmica.
Al vídeo, una veu en off, en castellà, llegeix les frases de Pujol i les acompanya amb imatges d’andalusos il·lustres com el filòsof Séneca, els poetes Federico García Lorca i Antonio Machado o el pintor Pablo Picasso, entre d’altres.
La veu en off al vídeo diu:
Dhaka acull per segon any consecutiu el Hay Festival de literatura
La pràctica de la literatura anglesa és cada cop més popular a Bangladesh.
Molts escriptors decideixen no limitar-se únicament al bangla i escriure també en anglès.
És una nova tendència al país.
Els escriptors en llengua anglesa de Dhaka es trobaran novament a la segona edició del Hay Festival .
El festival tindrà lloc els pròxims dies 15, 16 i 17 de novembre als històrics jardins de la Bangla Academy de la capital bengalí.
S'espera que, en el transcurs de l'esdeveniment, es promocione la nova generació d'escriptors bengalís en llengua anglesa de cara a la comunitat literària global.
Cartell del Hay Festival de Dhaka. Sadaf Saaz Siddiqi , coproductora del Hay Festival de Dhaka i poeta ella mateixa, assenyalava en relació a l'esdeveniment:
Com a esdeveniment anual, que esperem ampliar, el Hay Festival de Dhaka és un vehicle excel·lent per tal que la nostra comunitat d'escriptors emergents en llengua anglesa connecte amb l'escena literària global.
Volem portar la literatura bengalí més enllà de les nostres fronteres, com una fracció només de l'enorme repertori d'escriptura bengalí que ha estat traduïda o promocionada a l'estranger (mentre que, en comparació, per exemple, els escriptors sud-americans són noms coneguts mundialment).
Confiem que el Hay Festival encoratjarà els editors per a què engeguen projectes de traducció.
Tahmima Anam , autora de les obres 'A Golden Age' (Una època daurada) i 'The Good Muslim' (El bon musulmà), va dir :
El Hay Festival suposa una oportunitat meravellosa per entaular diàleg entre els autors britànics i bengalís més destacats; espere que el festival pregone aquesta nova fornada d'escriptors bengalís, alhora que portem una mica de la màgia de Hay a Dhaka.
A continuació, teniu algunes imagtes pertanyents a la primera edició del Hay Festival de Dhaka, celebrada el darrer any.
Imatges del Hay Festival de Dhaka el 2011.
Fotografies cortesia de la pàgina de Facebook del Hay Festival.Imatges del Hay Festival de Dhaka el 2011.
Fotografies cortesia de la pàgina de Facebook del Hay Festival.El festival d'enguany serà una festa literària de tres dies amb taules de debat i altres actes que comptaran amb la presència d'autors aclamats internacionalment, com ara Vikram Seth, Syed Shamsul Haq, Nandita Das, Philip Hensher, Kamila Shamsie, Basharat Peer, Zafar Iqbal, Mohammed Hanif, Gillian Clarke, Kaiser Haq, Sharbari Ahmed, Farah Ghuznavi, Shaheen Akhtar, Selina Hussein, Shehan Karunatilaka, Mahmud Rahman, Anis Ahmed, Anisul Hoque, Audity Falguni, Tahmima Anam i d'altres .
El Hay Festival de literatura i arts, que va començar al petit poble gal·lès de Hay-on-Wye allà per l'any 1987, al voltant d'una taula de cuina, s'ha convertit en un dels majors festivals literaris d'aquest tipus al món.
Encertadament anomenat per Bill Clinton 'el Woodstock de la ment' i amb l'espectacular paratge campestre de Brecon Beacons com a teló de fons, Hay ha reunit escriptors d'arreu del món durant 25 anys, amb la voluntat de debatre i de compartir històries.
Enguany el Hay Festival aplegava a la seua 25a edició i la localitat de Hay-on-Wye ho va festejar amb una celebració de 10 dies, que tingué lloc el passat mes de juny.
Dos artistes tunisians imputats per fer grafits
El 3 de novembre, la policia va arrestar els grafiters Oussama Bouajila i Chahine Berriche en el moment que pintaven grafits a Gabès, al sud-est de Tunísia.
Bouajila i Berriche formen part de Zwewla , un col·lectiu d'artistes de carrer cèlebres pels seus grafits en defensa dels marginats i desfavorits de Tunísia.
A Bouajila i Berriche se'ls acusa d'haver "escrit, sense autorització, sobre un bé públic" i de "publicar informacions falses susceptibles de pertorbar l'ordre públic".
Els dos joves artistes van ser posats en llibertat en espera del judici, previst per al proper 5 de decembre.
Un grafit de Zwewla a Sussa, a la costa oriental de Tunísia: "Assalariats i aturats contra la injustícia i l'explotació"
Oussama Bouajila va declarar a Nawaat.org que quan va ser detingut amb Berriche, feien un grafit que resava: "el poble reclama drets per als pobres".
A Slateafrique, al bloc de Tawa fi Tunis, se citen les propostes de Bouajila :
Hem impulsat aquest moviment grafiter perquè ningú parla de nosaltres, dels nostres problemes d'atur, de pobresa i de marginalitat.
Per això, vam decidir parlar per nosaltres mateixos.
Per què el grafit?
Perquè el grafit és més accessible als tunisians que no el Facebook, per exemple.
"Han soterrat els pobres que encara són vius", grafit de Zwewla.
Foto d'Hamideddine Bouali
D'altra banda, Berriche es queixava també de les lleis tunisianes que, va dir, "no garanteixen la llibertat d'expressió":
El problema no és la policia que tracta de detenir-nos o de confiscar-nos el material.
L'autèntic problema és la llei, que s'aplica a uns, però no a altres.
I aquesta mateixa llei no protegeix la llibertat d'expressió i continua reprimint els activistes i militants amb mètodes idèntics als que empraven els antics dictadors.
Els egipcis redacten les seves pròpies lleis laiques... a Tuiter
Els egipcis estan redactant un esborrany de les seves pròpies lleis laiques a Tuiter.
Tot va començar quan Mahmoud Salem, també conegut com Sandmonkey , va suggerir el següent:
@Sandmonkey: Com que els islamistes consideren antiislàmica la comunitat laica i creuen que els qui no són musulmans controlen les seves celebracions religioses, qui em vol ajudar a redactar lleis laiques?
Aleshores, va aparèixer el hashtag #شريعة_العلمانية (llei laica) i amb ell les opinions sobre com hauria de ser aquesta nova sharia (llei) per a la comunitat laica.
Salem comença la redacció de l'esborrany centrant-se en les dones:
@Sandmonkey: Està prohibit el tràfic de dones i aquells que vulguin casar-se amb xiquetes seran empresonats i començaran un tractament psicològic.
Malak Boghdady afegeix:
@MalakBoghdady: Les dones no són un tros de carn que es passeja pel carrer.
Les dones són éssers humans, com els homes, i tenen el dret de sentir-se segures i no avergonyir-se de ser dones.
Shahinaz Abdel Salam explica:
@Wa7damasrya: El meu color, la meva classe i la meva religió no són importants.
Sí que ho és el meu treball.
@Wa7damasrya: Justícia, igualtat i llibertat.
Quant als polítics, Mohamed Emam suggereix:
@meman8: No està permés formar un partit polític basant-se en la religió o el grup ètnic.
Emprar eslògans religiosos en política és fraudulent i no constitueix un programa polític.
Pel que fa a la llibertat personal, Nevine Zaki diu:
@nevine_zaki: Ets lliure mentre no facis mal a ningú.
I quant a religió, Zaki tuiteja:
@nevine_zaki: La religió és per Déu i la nació pels demés.
Emam afegeix:
@memam8: Tens el dret de triar la religió que vulguis i de practicar-la sense la intromissió dels demés.
També has de respectar la resta de religions.
En conclusió, tornem a Sandmonkey, qui tuiteja:
@Sandmonkey: És el deure de tots els laics insultar els mandataris quan facin l'orni.
Espanya: els catalans segueixen pressionant per la independència
Aquest és un seguiment de l'article del mes de setembre, Espanya: assalt als carrers (i a la web) a la Diada Nacional de Catalunya.
La tercera setmana de setembre fou una setmana important per la política catalana.
El dimarts, 11 de setembre del 2012, més d'un milió de persones van prendre el carrer per demanar la secessió d'Espanya; la protesta independentista més gran de tota la història de Catalunya.
(Una impressionant fotografia aèria mostra un mar de color taronja, repartit per tot el centre de Barcelona, gràcies a l'abundància de groc i vermell de les senyeres).
Com a resposta, el president català, Artur Mas, va donar suport públicament a la protesta, desafiant així els líders polítics espanyols; un moviment sorprenent després de la llarga carrera d'ambigüitat en l'estatus polític de Catalunya.
La declaració de Mas és, des del 1936, la primera en què un president català recolza oficialment la independència d'Espanya.
Les respostes dels dirigents espanyols han passat de tèbies a rotundament negatives.
El líder socialista espanyol, Alfredo Pérez Rubalcaba, va admetre que caldria fer concessions polítiques en relació a l'autonomia de Catalunya, mentre que els dirigents de la dreta opinen que la protesta massiva és un indicador de la necessitat d'Espanya d'un govern central més fort.
El primer ministre, Mariano Rajoy, bàsicament, ha evitat el tema.
Paral·lelament, els activistes independentistes han continuat pressionant els polítics per tal de passar de la retòrica a l'acció.
A través de la xarxa, els ciberciutadans catalans han continuat agitant la blocosfera, per tal d'articular les seves posicions.
A continuació, us presentem un resum corresponent al passat mes de setembre.
"Aquest és el clam del meu poble"
Col·lectiu Emma i Help Catalonia , dos dels blocs de llengua anglesa amb major tràfic de Catalunya, van presentar gran quantitat de publicacions, per tal de prevenir qualsevol intent procedent dels mitjans de comunicació estrangers o dels polítics espanyols que tractés de restar importància als esdeveniments de l'11-S.
Apart de documentar protestes més petites de la diàspora catalana en ciutats com Londres i Nova York , ambdós van publicar reportatges com a resposta al discurs centralista dels polítics espanyols.
El Col·lectiu Emma va publicar un article titulat "A la recerca de la felicitat", en el qual l'autor, l'economista català Xavier Sala i Martin, de la Universitat de Colúmbia, utilitzava una metàfora inquietant per descriure el discurs centralista provinent de Madrid:
França: El mercat de les flors de Niça està en perill de desaparició
Amb motiu de la festa de Sainte Fleur, Nice-Matin, el diari de la capital de la Côte-d'Azur, va publicar el passat 29 de setembre un article titulat «Nice: le célèbre marché aux fleurs du cours Saleya en péril» .
Segons Sophie Casals, l'autora de l'article, els floristes del Passeig Saleya demanen ajuda. Les seves principals preocupacions són els problemes causats pels serveis municipals de neteja i les traves administratives.
Aquest article va provocar molts comentaris a la xarxa.
Segons el lector pinklotusinindia:
Quina tristesa si aquest mercat (encara que a l'estiu sigui especialment car) desapareix. Es tracta d'un lloc de visita obligada per als turistes i els niçards que gaudeixen passejant-s'hi.
Ja el van escurçar a la plaça, al costat de la capella de la misericòrdia, una gran plaça buida plena de grans testos...
Hem de salvar el passeig Saleya i els petits comerciants, i fer-hi reviure un esperit niçard!
Adèle, a Le bloc du vieux Nice , opina que:
Representa un emblema de la nostra bonica ciutat arreu del món!
S'hi troben magnífiques composicions i a preus assequibles!
Molts turistes tornen molt sovint a les seves cases amb un ram "niçard"!
Mercat de les flors de Niça per Chris230*** a FlickR (Llicència CC-2.0)
Heus aquí un breu historial del Passeig Saleya segons nicetourisme.com:
Antigament utilitzat com a parc, el Passeig Saleya és una zona reservada als vianants situada al bell mig del casc antic de Niça, i s'ha convertit en un indret pintoresc i de visita obligada per als niçards i els turistes.
Enmig d'un decorat ocre, rectilini i barroc, el mercat d'antiquaris dels dilluns i el mercat de les flors i d'hortalisses de la resta de la setmana són un plaer per als ulls i una delícia per a les papil·les (classificat entre els 100 mercats més pintorescs de França).
Els vespres d'estiu, els turistes aprofiten per visitar l'agradable mercat d'art i d'artesania.
Heus aquí una mostra de les opinions d'aquests mateixos turistes al web tripadvisor.co.uk.
David_PRG85 de Praga, República Txeca, va escriure :
Vam visitar el Passeig Saleya entre les vuit i les nou del matí, per evitar les multituds i va ser genial.
Encara es podia percebre l'atmosfera d'un mercat local amb tot de productes frescos (peix, salsitxes, formatge, bolets, flors, etc.)
Fins i tot s'hi poden trobar croissants, quiches o canyes de xocolata per esmorzar, encara calents i a un preu molt raonable, i menjar-los a la platja tot just l'altra banda de la carretera .
Passeig Saleya per Dalbera al FlickR (llicència CC-2.0)
Al mateix web, Yung T d'Austin, Texas, escriu :
"Un gran lloc per a veure la gent passar" Es tracta d'un lloc de visita obligada.
Si voleu conèixer la cultura local, i veure què fan els habitants d'aquesta ciutat, aquest és el lloc més indicat.
És el mercat local i hi ha de tot: productes de jardineria, peix i marisc, flors, etc...
Recomano anar-hi a mig matí, que és quan hi ha menys gent.
Faldi escriu :
A males penes recorde un lloc tan gran com aquest, amb tants restaurants i bars plens a vessar de gent molt agradable, tot en un mateix espai.
Unes vistes magnífiques, l'únic inconvenient va ser la calor d'aquells dies (la canícula! :-).
Els internautes de la Costa Blava, enfadats, sospiten que les gestions administratives que han de fer els floristes són un avantatge per als restauradors de la zona.
Molts han reaccionat al web nicematin.com.
Heus aquí alguns exemples:
chfjdli fent un toc d'atenció a les autoritats municipals, escriu :
És impensable que el mercat de les flors del passeig Saleya desaparegui.
Una de les vitrines de Niça, després del passeig dels Anglesos, lloc imprescindible per als turistes, aquest mercat ha de rebre tota la nostra atenció i els poders públics han de centrar-se imperativament en l'assumpte de la cohabitació amb els restaurants que van menjant-se cada cop més terreny, com he pogut constatar com a clienta d'aquest mercat tan agradable.
Si els floristes abandonen la plaça, també serà la fi de molts restaurants, els turistes aniran a altres zones i ja no hi haurà res que els atregui.
D'altra banda, els treballadors dels serveis municipals de neteja haurien de ser més prudents en les seves intervencions.
Demanaria al nostre alcalde que dediqués un moment a intentar resoldre aquest problema tan important.
Aristide, que reconeix la dura feina dels floristes, diu :
Parlem dels floristes del passeig Saleya: treballen en unes condicions que no són envejables i, tanmateix, formen part del patrimoni niçard. ...
Cal ajudar-los, més que criticar-los i multar-los, però estem dirigits per personatges que passen més temps fora de la ciutat o a París que no pas a la ciutat que se suposa que han d'administrar.
Bastian, fa servir l'humor i expressava així el que pensava:
De tota manera ja no hi ha productors, atès que han venut els seus terrenys per construir-hi, segur que d'aquí un temps n'hi haurà més... Però de què viuran els restaurants quant aquests turistes se'n vagin? De fet, haurem de pensar en avisar els guies turístics de la desaparició d'un lloc d'interès que des de sempre ha estat sempre un orgull per a NIÇA.
Des d'un punt de vista pràctic, ABDULLAH, habitant del barri antic de Niça, escriu :
Les flors s'acaben, les persones romàntiques desapareixen progressivament, la gent pensa únicament en omplir el pap, cal menjar. Com a conseqüència, els productes de moda són el kebab i els ingredients que l'acompanyen: patates fregides i amanida; un producte assequible per a totes les butxaques.
Cal reservar la millor acollida als futurs venedors d'aquest producte de futur a Niça, atès que els temps estan canviant.
Allò que fa que Niça sigui una ciutat de renom mundial, a més del seu clima i les seves platges, són les nombroses atraccions turístiques entre les quals trobem les diverses activitats que tenen lloc al passeig Saleya.
Grècia: Acomiaden dos periodistes de la televisió pública per criticar un ministre
El 29 d'octubre de 2012, dos periodistes , Kostas Arvanitis i Marilena Katsimi, van ser acomiadats de la televisió pública grega (ERT, sigles en grec) després d'analitzar les afirmacions del periòdic britànic The Guardian sobre la violència policial soferta pels militants antifeixistes a Atenes, i criticar el ministre d'Ordre Públic.
Kostas Arvanitis explica el motiu del seu acomiadament al seu blog :
Katsimi: I aquí tenim l'informe mèdic forense dels 15 detinguts als quals The Guardian feia referència.
Per aquest motiu Nikos Dendias volia demandar The Guardian.
Arvanitis: Aleshores no ho ha fet?
Katsimi: No, perquè l'informe confirma que és un delicte.
Arvanitis: Aleshores dimitirà?
Katsimi: No crec.
Arvanitis: I ara què?
Es disculparà?
Katsimi: No ho sé…
Arvanitis: Vaja! Una situació difícil per a Dendias.
I és de Corfu, com tu.
Katsimi: I he de dir que és un home seriós.
Uns minuts més tard, va tuitejar la notícia del seu acomiadament:
La direcció general de la ERT respecta plenament les normes de la llibertat de premsa; la qual cosa demostra a la pràctica diària presentant tots els punts de vista.
No obstant això, no pot tolerar la violació del estàndards bàsics de l'ètica periodística.
Els presentadors del programa diari “Informatiu matinal” del canal NET, Kostas Arvanitis i Marilena Katsimi, van llançar insinuacions inacceptables contra el ministre d'Ordre Públic, Nikos Dendias, sense donar-li l'opció d'expressar-se, mentre semblava que comentaven el cas, prejutjant el resultat de la decisió judicial.
Dendias havia anunciat al parlament la seva intenció de demandar el periòdic The Guardian, segons tuiteja l'usuari Dimitris Bounias:
I les màscares cauen...
Vergonya i desgràcia per als "aduladors cortesans" de la televisió estatal.
No s'acceptarà la censura.
Els usuaris de Twitter expressen el seu menyspreu amb el hashtag #Dendias, exigint, entre altres coses, la dimissió de Dendias.
@blacktom1961: En compte de dimitir, per haver quedat com un ximple, el desvergonyit i clarament estúpid #Dendias fa callar les crítiques.
L'usuari Rogiros va comparar el director de la ERT, Aimilios Liatsos, al president italià Silvio Berlusconi:
Indignació a l'Índia després que un post a Facebook acabés amb detinguts
La reacció de la ciutat de Bombai davant la mort de Balasaheb Keshav Thackeray, fundador del partit de dretes hindú Shiv Sena a l'Índia, ha despertat preocupació a l'Índia (veure l'article de Global Voices ).
Botigues, cinemes, transport públic i altres negocis de Bombai van tancar ràpidament com a mostra de respecte, o per por a actes vandàlics per part dels seguidors de Shiv Sena.
El diumenge, es va celebrar a Bombai el funeral de Thackeray, i al voltant d'un milió de persones van omplir els carrers de la ciutat i la van aturar completament.
A Palghar, la policia va detenir Shaheen Dhada, de 21 anys, després que publiqués aquesta actualització al seu mur del Facebook:
Gent com en Thackeray neix i mor cada dia i ningú hauria de complir el bandh per aquesta raó.
La seva amiga Renu Srinivas, qui va fer clic a "M'agrada" en la seva actualització, també va ser detinguda.
La policia va entrar en acció en resposta a una queixa presentada a l'estació de policia de Palghar per Bhushan Sanke, un líder local de Sena.
El cap a Punjab de Shiv Sena, Sukhdev Sandhu, juntament amb altres membres, presentant els seus respectes a Bal Thackeray.
Amristar, Índia.
18 de novembre de 2012.
Imatge realitzada per Garavjeet Singh Chhina.
Drets d'autor de Demotix.Tanmateix, el periodista Sreenivasan Jain va publicar a Twitter:
@SreenivasanJain @Viv2511 Segons la policia, no s'ha arrestat cap noia.
Algú va presentar una queixa i ho estan investigant.
Prasanto K Roy va afegir:
@prasanto @SreenivasanJain Segons s'informa, les noies no han estat arrestades però sí que estan sota supervisió en una estació de policia, acusades sota la secció 66A de la IT Act @Viv2511
La secció 66-1 de l'acta sobre IT de la Índia tracta sobre missatges enviats a través d'ordinadors o dispositius de comunicació que puguin ser "altament ofensius", tenir "caràcter d'amenaça" o fins i tot causar "molèstia o inconveniència".
The Lighthouse reporta:
Les noies han estat detingudes aquesta tarda però finalment se les ha deixat en llibertat sota fiança després d'haver estat inicialment posades sota custòdia judicial.
Efectes secundaris: La noia ha demanat perdó pel seu error, però això no era suficient per als més de 2000 (sembla que també s'ha exagerat la xifra) seguidors de Shiv Sena que més tard van atacar i saquejar la clínica ortopèdica del seu oncle a Palghar, al districte de Thane.
The Times of India va confirmar l'incident:
Ells estaven molestos per un comentari sobre Bal Thackeray publicat en una xarxa social per la jove Shaheen Dhada, la néta del propietari de l'hospital.
Els sainiks, armats amb barres de ferro i pals, van carregar contra l'hospital ortopèdic de Dhada al voltant de les 21:30.
Van trencar equipament mèdic molt valuós i mobiliari, a més de destrossar la sala d'operacions.
NDTV reporta que alguns dels Shiv Sainiks involucrats en l'atac van ser detinguts.
El Press Council of India ha exigit accions "immediates" contra el personal de la policia que va detenir les noies.
Els usuaris d'Internet estaven indignats.
A Twitter:
@DebSiddharth: “@harikunzru: Últim #fail de la llibertat d'expressió a l'Índia.
Dues noies detingudes per publicacions al Facebook sobre Bal Thackeray http://t.co/1jkrBLL9” "satyameva Jayate"
@abhisekhberiwal: RT @IndexCensorship: Dues dones han estat detingudes a Bombai per una publicació de Facebook, per què tenen por els polítics de #l'Índia dels mitjans socials? http://t.co/tx4mwwu5
@DarshanSays: A #l'Índia més val deixar d'utilitzar Facebook i Twitter.. mai saps quan et posaran a la presó.
@mesushovan: A partir d'ara només faré tuits sobre ............................... i .......................... per evitar que em detinguin.
Seguint l'acta d'IT de #l'Índia
El senyor Katju, un ex-jutge del Tribunal Suprem de l'Índia, va escriure una carta oberta al Primer Ministre de Maharastra al seu blog:
Al meu parer és absurd dir que protestar contra un bandh fereix sentiments religiosos.
Segons l'article 19(1)(a) de la nostra Constitució la llibertat d'expressió és un dret fonamental garantit.
Estem vivint en una democràcia, no una dictadura feixista.
Itàlia: la desocupació dels joves: "selectius" o a la fuga?
El passat 22 d'Octure, durant una reunió organitzada per l'Assolombarda , l'associació de les empreses industrials i del sector terciari de l'àrea milanesa, la Ministra de Treball italiana Elsa Fornero va afirmar: "Els joves acaben els estudis i han de trobar una ocupació.
No han de ser massa choosy (selectius), com diuen els anglesos.
Això significa, com deia sempre als meus alumnes, 'Agafa la primera , i un cop dins mira al teu voltant'".
Foto de l'usuari d'Instagram @elisadospina, del web Generazione Choosy
La declaració, en un moment particularment dramàtic per la desocupació, sobretot juvenil, va ser immediatament motiu de polèmica, perquè es va interpretar com una acusació als joves, que es cansarien de buscar feina perquè "és pesat".
Segons les dades més recents de l'ISTAT, la desocupació juvenil a Itàlia és del 34.50% en la franja d'edat compresa entre els 15 i els 24 anys, i gairebé la meitat dels joves només tenen una feina temporal, en la majoria dels casos mal pagada.
Itàlia és el tercer dels països europeus amb un percentatge més alt de NEET després de Bulgària i Grècia, i les xifres d'emigració (també anomenada "fuga de cervells") no paren d'augmentar.
La Ministra va fer un aclariment, explicant que "mai" no havia dit que els joves italians són ganduls, i que "estan disposats a fer qualsevol feina, encara que també és cert que actualment els joves es troben en condicions de precarietat."
Fornero va dir que el seu comentari feia referència a una situació habitual en el passat, quan rebutjar les feines per sota de les pròpies competències era habitual entre els joves italians, mentre que, segons ha dit, "avui els joves italians no estan en condicions de rebutjar una feina."
L'aclariment no ha servit per calmar la polèmica, i el terme choosy ha generat una "gran tempesta" a la xarxa, sovint utilitzat amb ironia per criticar l'afirmació de la Ministra.
Al Tuiter no han mancat els jocs de paraules amb el hashtag #choosy — com els següents:
Ha pagat la pena no ser maniàtica i haver acceptat fer de cangur primer i fer de serventa després.
Entenc per què una ministra, o simplement un adult amb seny, pot aconsellar els joves que no siguin "choosy" (selectius) i que es posin mans a l'obra i comencin sigui on sigui.
Si m'hagués quedat tancada a casa enviant currículums no hauria trobat la feina que tinc ara.
Finalment, hi ha algunes persones que, positivament i anant més enllà de les polèmiques, han decidit començar amb Io Voglio Restare , una iniciativa que té com a objectiu la col·laboració entre tots per intentar millorar la condició professional dels joves italians i evitar que Itàlia es converteixi simplement en un país del qual es vol fugir.
La destrucció de Síria en fotos
Aquest post forma part del nostre reportatge especial Protestes a Síria 2011/12.
Fotògrafs sirians d'arreu del país estan revelant, compartint i arxivant la revolta de Síria, a través de fotografies que demostren la seva destrucció.
Tot i l'escassetat de mitjans de comunicació, el que prové de Síria ens mostra la crua realitat a la que els sirians s'enfronten al veure el seu país literalment destruït.
Encara que no hi hagi recursos fiables per tal de confirmar la localització de les fotografies ni el nombre de víctimes, a continuació podem veure algunes imatges que ens ofereixen un exemple de com ha quedat afectada la infraestructura de Síria i les àrees residencials.
Entre centenars de fotògrafs, Yazan Homsy comparteix amb nosaltres escenes de la destrucció de la ciutat d'Homs.
Es defineix a ell mateix com:
@YazanHomsY: Yazan Homsy, fill de la gran Homs, activista de la revolució siriana, del barri de Khalidya.
Revolució fins a la victòria o el martiri.
Ha publicat les fotografies al seu Facebook , mostrant la destrucció dels edificis de la ciutat d'Homs.
Aquí podem veure dues d'aquestes imatges, utilitzades amb autorització.
Homs: 139 dies de setge en 14 blocs de la ciutat.
Sis mesos i les milícies d'Assad van utilitzar explosius i míssils per destruir els barris assetjats d'Homs.
Font: Facebook de Yazan Homsi.
Antic mercat d'Homs després de ser bombardejat i cremat.
13/06/2012.
La xarxa informativa siriana S.N.N també ha participat, actualitzant la seva pàgina web i publicant fotografies que mostren la destrucció diària de les tres principals ciutats sirianes: Aleppo, Homs i Damascus.
Aquí podem trobar una selecció d'imatges:
Síria - Homs - 21/10/2012 - Destrucció com a resultat del bombardeig de les forces d'Al Assad - Foto proporcionada per Mohammed Ibrahim - SHAAM NEWS NETWORK _BAR_ Periodista (108) de la SNN.
Síria - Homs - 21/10/2012 - Destrucció com a resultat del bombardeig de les forces d'Al Assad - Foto proporcionada per Mohammed Ibrahim - SHAAM NEWS NETWORK _BAR_ Periodista (102) de la SNN.
Síria - Homs - 19/10/2012 - Destrucció com a resultat del bombardeig de les forces d'Al Assad - Foto proporcionada per Mohammed Ibrahim - SHAAM NEWS NETWORK _BAR_ Periodista (39) de la SNN.
Siria - Aleppo - nucli antic - 13/10/2012 - Resultat del bombardeig i l'incendi de la Mesquita del Omeies (12).
Font de la fotografia: SHAAM NEWS NETWORK _BAR_ SNN utilitzada amb autorització.
'La Vanguardia' censura un bloc associat per tractar la vaga de fam a Telefónica
La periodista catalana Lali Sandiumenge ha decidit retirar de La Vanguardia el blog d'activisme digital que hi tenia associat, Guerreros del teclado.
La decisió l'ha presa després que la direcció del mitjà retirés un post en què explicava la situació de sis treballadors de la companyia Telefónica que es troben en vaga de fam a Barcelona i l'ús que fan de la xarxa per projectar les seves demandes.
Els treballadors protesten perquè sigui readmès un company acomiadat.
Sandiumenge, que va ser corresponsal freelance a El Caire per diversos mitjans, va associar el bloc -que havia iniciat per lliure el 2007- a La Vanguardia l’1 de març del 2011, amb l’objectiu d’abordar l’ús d’Internet que fan els ciberactivistes arreu del món.
El divendres 9 de novembre, la periodista va decidir fer una entrevista al grup de treballadors en vaga de fam, especialment per explicar com fan servir Internet en la seva lluita davant el “setge mediàtic” que denuncien.
Al dia següent a la seva publicació la direcció del diari va decidir, segons explica Sandiumenge, retirar l’entrada:
La xarxa es gira contra CiU per la repressió policial el 14-N
Imatge d'una furgoneta de la policia amb el cartell electoral de CiU: "La voluntat d'un poble"- Andy Ríos Jara (Foto utilitzada amb permís)
L’actuació dels Mossos d’Esquadra, el cos de policia català, durant les manifestacions de la vaga general del 14 de novembre (#14N) ha aixecat una onada d’indignació a la xarxa.
Els fets, que han tingut lloc en plena campanya per a les eleccions catalanes del 25 de novembre, també han provocat la petició de dimissió del conseller d’Interior, Felip Puig, per part de quatre partits polítics.
Un dels casos més comentats és el d'un noi i una noia menors d'edat agredits a Tarragona durant la persecució dels antidisturbis a manifestants que suposadament havien actuat violentament.
Les autoritats ja n'han obert una investigació.
Al vídeo es veu com durant una persecució dels antidisturbis a manifestants, un noi de 13 anys rep un cop i cau a terra.
Mentre el noi s'agafa el cap i els seus familiars el socorren ajupits, un segon agent arriba i li propina un parell més de colps a l'esquena.
Es veu també com altres agents arraconen i colpegen una noia, també menor, que els escridassava.
Fotomuntatge amb la foto del noi ferit i els eslògans de CiU: "La voluntat d'un poble" i "Fem-ho possible"- Daniel Aguilar
El diari digital delcamp.cat, que feia una cobertura especial de la vaga a la zona, va parlar amb els pares de noi, a qui se li van haver de posar cinc punts de sutura al cap:
L'agressió a un estudiant posa de manifest el problema de l'homofòbia a Jamaica
Jamaica i homofòbia gairebé s'han convertit en sinònims, gràcies en part a una cançó que s'ha fet famosa i que en un primer moment va ser escrita, segons explica la blogger Annie Paul en aquesta entrada de 2009 , "en protestar per la violació i l'assassinat d'un jove presumpta ment a mans d'homosexuals":
La cançó ha passat de perseguir un violador i assassí homesexual en particular a convertir-se en un himne que persegueix tots aquests delinqüents.
El problema és que a Jamaica (i a molts altres llocs) els homosexuals són sempre considerats delinqüents i l'exclusió dels homosexuals delinqüents es tradueix en l'exclusió de tots els homosexuals.
Tot i que la cançó ha avivat una flama ja existent; quan fa tres anys l'autor de la cançó, Buju Banton, va conèixer als EUA els grups defensors dels drets dels homosexuals, que no estaven contents amb el missatge de la cançó, alguns bloggers jamaicans no cregueren que això anés a canviar la situació .
El blog Jamaica Salt afirmava en aquell moment:
és un blanc fàcil per a la campanya dels drets dels gais i distrau l'atenció del gran i vertader problema de l'homofòbia a Jamaica.
Si algú volia proves de què el problema era real, no calia buscar massa.
Fa tan sols un any, es va impedir l'emissió d'un anunci d'interés públic que pretenia animar els jamaicans a acceptar sense condicions els membres homosexuals de la seva familia.
I en 2008, el primer ministre del país en aquell moment, Bruce Golding, va aparèixer al programa de la BBC HardTalk i básicament va declarar que la gent homosexual no tenia cabuda al seu govern .
Fa uns dies, un estudiant gai de la University of Technology (UTech) de Jamaica, al qual diuen van enxampar en una "postura comprometedora" amb un dels seus companys, va ser apallissat pels guàrdies de seguretat del campus.
L'incident va quedar grabat en vídeo i es va estendre a l'instant.
Twitter i Facebook es van convertir en una part essencial per al debat en línia i alguns bloggers jamaicans van escriure entrades amb un to reflexiu i mesurat que tractaven el problema amb més profunditat.
El blog Raw Politics Jamaica Style considerava l'agressió com una "amenaça seriosa a l'estat de dret i la democràcia a Jamaica":
De qualsevol manera, la situació és molt greu.
Ni tan sols l'esforç de Usain Bolt per batre el rècord mundial ens salvarà ara.
El dimarts 1 de novembre de 2012, un estudiant de la University of Technology va ser atacat i apallisat brutalment pels guàrdies de seguretat, després de què un grup de companys el perseguiren.
Per quina raó?
Perquè podria ser gai i perquè el van enxampar en una "postura comprometedora" amb un company al campus.
Quan va acudir al servei de seguretat després d'escapar del grup que el perseguia, l'estudiant ‘gai’ va veure com el seu pitjor malson es feia realitat.
El seu refugi es va convertir en allò del que fugia.
Degradat i deshumanitzat de la pitjor manera pel personal de seguretat que estava de servei, l'estudiant va ser apallissat sense compassió mentre un públic animat gravava el vergonyós espectacle, alhora que expresava el seu desig de veure mort el jove.
Sense dubte, aquesta va ser un escena surrealista d'un teatre d'horror macabre.
Desafortunadament, es tracta de la vida real i passa a sovint a Jamaica.
L'entrada anomenada "Sticks and Stones" (Pals i pedres) del Petchary's Blog comença amb la citació d'un company blogger, qui va dir a Facebook:
M'alegre de què Cliff Hughes hagi descrit l'episodi de la UTech com ‘homòfob'.
Hi ha massa negació.
‘De cap manera, no som homòfobs!
Nosaltres no!’
Més endavant, l'entrada aborda el tema del vídeo:
(A pel maricó 2!), "fish" es una paraula empreda amb to despectiu per referir-se als gais a Jamaica.
Al vídeo es veu com els guàrdies de seguretat golpegen un jove en un recinte tancat (a l'oficina de seguretat de la universitat) mentre un grup de principalment xavals es mofaven, es reien i animaven els guàrdies perquè li pegaren una bona pallissa al jove.
Alguns fins i tot demanaven als guàrdies que el lliuraren per encarregar-se ells mateixos d'ell.
Per què li pegaven?
L'acusaven de mantenir relacions sexuals amb un altre jove (qui va escapar i espero que hagi trobat un lloc segur).
Va ser dur veure i escoltar els udols de la multitud, era com quan els gossos de caça acorralen una rabosa.
Els udols d'alegria, els crits demanant sang.
I molts dels seguidors del vídeo afegiren els seus comentaris acerbs i repulsius...
Alguns ciutadans de la zona van expressar el seu profund xoc i la seva desesperació.
'M'avergonyeixo de ser jamaicà' cridaven aquells que es compadien dels seus compatriotes.
Organitzacions de la societat civil, especialment Jamaicans for Justice i la coalició Civil Society , han emès comunicats on condemnen l'incident.
Alguns dels comentaris dels mitjans socials eren ambivalents ja que, per una banda, deien que els dos joves haurien d'haver estat més prudents i, per l'altra, que 'així és com es tracta els joves a Jamaica, bé o malament'.
Hi havia comentaris més cruels que no repetiré.
Dos dels guàrdies de seguretat van ser acomiadats posteriorment .
En referència a un comentari del Facebook d'un altre locutor jamaicà, Petchary va dir :
No ho neguem més.
Jamaica ÉS una societat homòfoba.
Ho afirmen jamaicans dins i fora del país.
I és veritat.
Ho tenim davant del nas.
Aleshores, què fem al respecte?
Deixem que la multitud es faci càrrec?
Després de tot, hi ha hagut exemples d'agressions recentment, en diferents circumstàncies.
No és simplement un altre exemple de l'abús dels drets humans dels gais a Jamaica.
Es tracta d'un patró d'intolerància, violència i d'ignorància cega que es repeteix una i altra vegada.
És com tenir una onada a sobre que amença d'engolir-nos.
On ens porta tot açò?
Estem preparats per fer front a un problema com aquest?
És ara el moment?
Es pronunciaran els nostres líders o pel contrari romandran en silenci?
I què passa amb l'església?
Després de tot, els fanàtics homòfobs solen nomenar passatges de la Bíblia per justificar el seu odi.
Annie Paul es preguntava si les agressions a la comunitat gai s'han convertit en una política nacional i feia referència als factors de pressió social:
Per això dic que tothom té part de la culpa... Ahir, el ministre d'Educació Ronald Thwaites va censurar en antena d'una forma imparcial l'episodi i va demanar l'expulsió del grup d'estudiants.
No obstant això, uns dies abans el podíem trobar als mitjans de comunicació parlant sobre un ‘projecte gai’ que sembla haver canviat radicalment el pla sobre salut i educació familiar als instituts de Jamaica.
Maurice Tomlinson ha comentat breument els problemes de la retirada del pla revisat. Tomlinson és un antic professor de la UTECH, qui va deixar Jamaica quan es va casar recentment amb la seva parella a Canadà .
A un escrit que té per títol Countdown to Tolerance (Compte enrere per a la tolerància), Tomlinson culpa el cristianisme practicat al país d'interferir al pla escolar.
També va esmentar el bloqueig de l'anunci d'interés públic del J-FLAG i va tornar a publicar a Facebook "un cas que va passar de veritat a Jamaica i que subratlla l'aversió que senten els d'aquí cap als gais".
Finalment, Diana McCaulay va escriure una entrada commovedora i amb força sobre l'incident:
Em ve al cap un moment de Ponç Pilat, si no recordo malament la Bíblia.
Un home innocent portat davant d'un judge ordinari, una multitud exaltada a fora.
El judge intenta amainar la gentada amb pallisses, però no és suficient.
I ja sabem el final d'aquesta història.
I va continuar:
Al dia següent de l'agressió, no tenia el cap a la feina, actualitzava constantment les pàgines de Facebook i els blogs que segueixo per veure que en deien.
Ningú va comentar els articles publicats a dos diaris jamaicans.
La qual cosa no era gens normal.
Em pregunto si, a la fi, els editors de les publicacions predominants havien decidit no fer espai als comentaris d'odi.
Però això va durar poc.
És un tema que m'afecta personalment.
El meu fill és gai.
Cada comentari d'odi, intolerant o violent va dirigit directament a ell.
El trobo a faltar tots el dies, però m'alegro que no estigui aquí.
La qüestió és: Per què?
Perquè em feia vergonya, i encara me'n fa, ser jamaicana.
Em sento còmplice de l'agressió per haver decidit fa molt de temps quedar-me aquí, reclamar la meva nacionalitat jamaicana, la meva identitat jamaicana.
Ara, que ja és massa tard, vull canviar aquella decisió.
No vull que m'identifiquen com a part d'una nació que defèn i recolza una postura en contra dels homosexuals com una cosa cultural, cristiana, que forma part de la nostra soberania, els nostres drets.
Com sempre, es fan servir les creences religioses per justificar la violació dels drets humans d'alguns.
Les creences religioses pertanyen a llocs de cult entre aquells que les comparteixen i no a cap altre lloc.
No deuen tenir el pes de l'estat darrere seu.
En una entrevista amb Cliff Hughes a la Nationwide News Network el divendres, vaig escoltar el ministre d'Educació, l'honorable Ronnie Thwaites, condemnar amb decisió l'agressió a la U-Tech.
Ben fet, diaca Thwaites.
Però va ser vosté qui fa poc permetia que la gent retirara material escolar que intentava, encara que no amb massa èxit, abordar el tema del respecte i la tolerància cap al col·lectiu gai.
Estic cansada de fingir que tots els aspectes de la nostra cultura es poden defensar.
No és així.
Hi ha moltes coses de les quals hauríem d'estar avergonyits, sobretot dels comentaris violents i intolerants cap als gais i les lesbianes.
La petita image que apareix en aquest article és de Stéfan i s'utilitza amb una llicència Attribution-NonCommercial-ShareAlike 2.0 Generic (CC BY-NC-SA 2.0) Creative Commons.
Visita la galeria de Stéfan a flickr.
Lenin al Tadjikistan: un 'poc millor Hitler' o un 'autèntic heroi'?
El 21 de setembre de 1991, menys de dues setmanes després que el Tadjikistan proclamara la seua independència de la Unió Soviètica, una multitud emprenyada enderrocava el monument a Vladimir Lenin situat al centre de Dushanbe.
L'eliminació d'aquest monument simbolitzava la pruïja de la intel·lectualitat nacionalista i d'alguns polítics per desfer-se'n de tot allò que poguera recordar-los el seu passat comunista.
La guerra civil que va esclatar al poc va retardar la demolició de molts altres monuments dedicats al líder de la revolució bolxevic en la república centreasiàtica.
No fou fins la dècada del 2000, quan les autoritats del Tadjikistan es van embarcar en un nou projecte de construcció nacional, que els monuments de Lenin van començar a caure arreu del país.
'L'avi Lenin' va desaparèixer de les places cèntriques a les principals ciutats del Tadjikistan.
Els seus monuments van ser remplaçats per les estàtues de nova factura d'Ismaïl ibn Àhmad, un emir a qui s'atribueix la creació d'un imperi tadjik al segle desè.
En la major part de ciutats i pobles del Tadjikistan, els monuments soviètics a Lenin foren remplaçats per estàtues d'Ismaïl Ibn Àhmad.
Aquest monument a Ibn Àhmad s'alça a la plaça major de Dushanbe, al punt on es trobava la de Lenin, enderrocada el 1991.
Foto d'Alexander Sodiqov (2010).
Un 'poc millor Hitler'
La pressa del govern per retirar les escultures de Lenin ha provocat debats encesos entre els blocaires del país.
Alguns argumenten que els monuments del període soviètic haurien de ser destruïts i oblidats per tot el dolor i el sofriment que la conquesta bolxevic va infligir a la regió.
El desembre de 2011, el periodista Salim Aioubzod va explicar al seu bloc el perquè no hi ha lloc per a les estàtues de Lenin al nou Tadjikistan:
El novembre de 1919, Lenin va designar Mikhail Frunze comandant del Front del Turquestan i el va enviar a Àsia Central.
La raó "no era conquerir el territori, sinó eliminar tots els enemics".
Crec que açò és motiu més que suficient per cremar tot allò relacionat amb Lenin i la seua banda.
Les seues escultures haurien de ser recollides i destruïdes.
Les estàtues no són història; història és el dolor que ha turmentat tanta gent des de llavors i que sempre ho farà.
21 anys després de la independència del Tadjikistan, encara resten algunes estàtues i bustos de Lenin al país.
Aquesta foto mostra una gran escultura de Lenin a Istaravshan, al nord del Tadjikistan.
Imatge per cortesia de Sergey Abashin (2012).
El blocaire també comparava Lenin amb Adolf Hitler, líder de l'Alemanya nazi:
Si les escultures són importants , llavors per què Alemanya va retirar totes les estàtues d'Adolf Hitler?
En efecte, Lenin era una mica millor que Hitler, tot i que no hi ha gaire diferència en el nombre de persones que van matar durant les guerres i el terror que ambdós encapçalaren.
Milions de persones foren les seues víctimes.
Més recentment, l'1 de novembre, Tojikzamin continuava la discussió.
Perplex per l'observació que encara poden trobar-se algunes estàtues de Lenin a escoles del país, el blocaire assegurava :
No hauríem d'oblidar que les estàtues no són objectes innocus.
Els nens que veuen Lenin cada dia durant els 11 anys d'escola mai s'estimaran la seua terra natal o la seua nació.
Sempre creuran que encara viuen a un estat soviètic, un estat governat per la 'mare Rússia'.
Aquests nens sempre pensaran que 'l'avi Lenin' fou l'heroi més gran del poble tadjik i no coneixeran els herois reals de la nostra nació.
El manteniment de desenes de monuments a Lenin en la nostra república independent deshonra tots els tadjiks del món.
Aquesta estàtua de Lenin va romandre molt de temps a la plaça major de Khorog, a l'est del Tadjikistan, abans de ser remplaçada el 2010 per un monument a Ibn Àhmad.
Foto d'Alexander Sodiqov (2009).
Un 'autèntic heroi'
Però alguns ciberciutadans opinen de manera diferent.
En referència a la retirada d'un monument de Lenin a Khujand, ciutat del nord del país anomenada 'Leninobod' (la 'Ciutat de Lenin') entre 1939 i 1992, Alexey Somin escrivia al seu bloc:
Molesta algú aquest monument?
Ens impedeix construir un nou estat, basat en nous principis i valors?
Per què no podem simplement deixar el monument on estava i que servisca com a monument històric?
El més ofensiu és que els monuments i bustos de Lenin de tot el país s'estan substituint per estàtues d'Ibn Àhmad.
Per què?
Què ha fet ell per a merèixer remplaçar Lenin?
Sí, fa molt de temps va fundar un imperi on el tadjik era la llengua de l'estat.
Però el seu imperi mai es va dir 'Tadjikistan' i es va desplomar en només 100 anys.
Després d'això, els tadjiks no van tenir un estat propi, van viure sota el jou dels pobles turquesos.
Mentre que en l'època de Lenin van aconseguir el seu propi estat.
Així que qui va fer més pels tadjiks i el Tadjikistan?
Una estàtua enorme de Lenin va dominar durant anys el paisatge de Khujand (abans 'Leninobod'), al nord del Tadjikistan.
Foto d'Alexander Sodiqov (2003).
Comentant aquest post, Dalnoboyshchik va escriure:
Estic completament d'acord!
Les estàtues de Lenin haurien de deixar-se on estan!
Aquesta és la nostra història, hauria de respectar-se.
Que erigisquen nous monuments a qui vulguen, però no haurien de tocar Lenin.
La història mostrarà qui va ser un autèntic heroi i que va fer més pel nostre país.
Els darrers dies de l'estàtua de Lenin a Khujand.
Imatge per cortesia d'Asia-PLUS.
Què fer?
Aquests debats en curs sobre els monuments són una petita part de les grans batalles que es lliuren al si de la societat tadjik al voltant dels valors i les interpretacions històriques.
Mentrestant, alguns ciberciutadans tadjiks discuteixen també sobre què fer amb les escultures soviètiques retirades per les autoritats.
Dessota el post de Somin, Beparvo proposava :
Estic d'acord que l'estàtua de Lenin és un monument històric.
Però en aquest cas, no hauria de romandre en el centre de cada ciutat i cada poble del Tadjikistan.
Hauria d'estar en un museu.
No haurien de desfer-se'n o destruir aquests monuments.
Són història.
Haurien de ser traslladats sense fer soroll i amb cura al museu.
Temur Mengliev sosté una opinió diferent:
Hauríem de ser més intel·ligents.
Les estàtues de Lenin més importants - des d'un punt de vista històric i estètic - haurien de traslladar-se al museu.
I la resta d'estàtues - de les quals en resten centenars al Tadjikistan - haurien de subhastar-se.
Hi ha ciutadans per als qui Lenin significa molt.
Deixem-los comprar aquests monuments i col·locar-los als seus patis o datxes.
Després de 21 anys d'independència, alguns tadjiks encara reverencien Lenin.
A Varzob, a uns 40 quilòmetres al nord de Dushanbe, un baix relleu en granit de Lenin decora una mansió de recent factura.
Foto per cortesia de Christian Mark Bleuer (2012).
"Les bombes cauen com la pluja sobre Gaza"
Els habitants de Gaza van romandre desperts tota la nit mentre Israel continuava bombardejant l'enclavament palestí.
La situació es va agreujar a partir del foc encreuat entre Israel i Gaza - que encara continua - després que Israel matés el líder militar de Hamàs, Ahmed Al-Jabari, durant un atac aeri sobre Gaza el passat 14 de novembre.
Segons informa la premsa, aquesta nova ofensiva ha causat ja 13 morts per la part de Gaza i tres per la d'Israel.
Ebaa Rezeq desglossa a Tuiter la quota de víctimes del costat palestí:
@Gazanism: El nombre de víctimes fins al moment: 15 màrtirs (entre els quals es troben tres nens, una dona embarassada de bessons y dues persones d'edat avançada), apart de 140 ferits #Gaza.
Khaled Shawa comparteix una fotografia, on es veu la casa del seu veí en flames, després del bombardeig d'Israel.
Fotografia de: @KhaledShawa.
Wael Ouda descriu la intensitat del bombardeig al seu voltant:
@WillOuda: Els brunzits pràcticament "caminen" per la sala d'estar... tan forts i sorollosos per sobre el cap #Gaza.
En un altre tuit, comparteix el cost humà causat per aquesta nova onada d'atacs:
@WillOuda: Nombre de víctimes: 14-15 morts i més de 120 ferits #Gaza.
Gaza durant els atacs.
Foto de: @Journeytogaza, compartida a Tuiter.
I Majed Abusalama exclama:
@MajedAbusalama: Les bombes cauen com la pluja ara mateix, al nord de Gaza #GazaUnderAttacks.
El vídeo mostra els nens jugant a futbol mentre les explosions continuen com a rerefons.
Ola Anan comenta:
@olanan: #GazaUnderAttack i malgrat tot, un grup de nens decideix jugar a futbol al carrer!
Nosaltres els ensenyem a viure, gent!
I Majed Abusalama afegeix:
@MajedAbusalama: A Gaza tenim la moral ben alta.
Que ho destrueixin tot i matin els nostres fills, però mai podran matar la nostra voluntat ni els nostres somnis.
Cap a la llibertat per la voluntat de Déu!
A Gaza la gent fa cua al forn per aconseguir pa.
Foto de @sarahussein.
Mentre la periodista Sara Hussein, que tot just havia creuat la frontera de Gaza, comparteix la foto d'una cua de gent al davant del forn.
I tuiteja:
@sarahussein: yfrog.com/nws02mjj cua fora d'un forn de #Gaza.
La gent tem l'escassetat d'aliments #Israel #Palestinians
Journey to Gaza es pregunta si hi haurà una invasió terrestre:
@Journeytogaza: Cap novetat al voltant de la decisió del #gabinet isrealià sobre si s'inicia o no la invasió terrestre contra #Gaza?
Hashtags de Tuiter:
Per a més informació sobre la conversa a Tuiter, mira els següents hashtags: #PrayForGaza, #GazaUnderAttack i #Gaza.
Lectures addicionals:
Mondoweiss: Dos nous materials: Cronologia de la intensificació dels atacs d'Israel sobre Gaza i la història de trencaments d'alto el foc per part d'Israel .
The Guardian: Militants d'Israel i de Gaza en intercanvis mortals - actualitzacions en temps real .
Projecte en línea per a controlar l'estat de les carreteres russes
El projecte "RosYama" és un sistema per a controlar l'estat de les carreteres i el seu ajustament als estàndards del govern.
Qualsevol persona que trobi una carretera que no s'ajusti a aquests estàndards pot utilitzar el servei de RosYama.
El coordinador de RosYama, Fyodor Ezeev, va explicar a Evgeny Voropai, de Greenhouses of Social Technologies, com fa temps que ha deixat de veure la frontera entre els móns on-line i off-line, i com els projectes amb un objectiu concret són més efectius que aquells que són universals.
Fyodor Yezeev.
Foto facilitada pel seu propietari.
Fyodor Ezeev: Penso que RosYama té tres components que la duran a l'èxit.
El primer, la rellevància de la qüestió — els sots a les carreteres són realment molestos per a molta gent.
En segon lloc, la influència de Navalny va permetre que molta gent s'assabentés del projecte des de bon començament.
En tercer lloc, RosYama es diferencia de projectes similars perquè ajuda els usuaris a formular les seves queixes i s'ocupa dels aspectes legals de la tasca.
Evgeny Voropai: Com ha canviat el comportament dels usuaris des de la creació de RosYama?
F.E.: La nostra audiència és dos o tres cops més petita, però el nombre de sots registrats ha augmentat a més o menys el mateix ritme.
Això significa que cada visitant registra ara al voltant de cinc vegades més sots que abans.
La gent ha deixat de visitar el lloc web per curiositat, però n'hi ha més que l'utilitzen per al què toca.
E.V.: RosYama és un servei automatitzat per a presentar queixes amb un nombre d'usuaris actius significatiu.
Digui'ns què fa l'equip del projecte a Moscou i les regions.
F.E.: RosYama no és un servei automatitzat per a enviar queixes.
Les queixes dels usuaris s'han de presentar de manera independent.
L'equip de RosYama treballa en el lloc web i aconsella als usuaris del projecte.
E.V.: Quan un projecte funciona en base a un model de cooperació en què "L'usuari té el poder", és important valorar seriosament la participació de la teva audiència.
Quins altres indicadors poden dir-te que el teu projecte és efectiu i funciona?
F.E.: L'únic indicador de la viabilitat de qualsevol acció és la presència o l'absència de resultats tangibles.
Els resultats tangibles de RosYama són més de 8.500 sots arreglats.
E.V.: Has escrit al teu bloc que després dels debats , el nombre de visitants va créixer en un 58%.
Diries que la gestió pública de projectes a la xarxa és més efectiva que la gestió tradicional?
F.E.: L'efectivitat de qualsevol màrqueting, per regla general, és a molt curt termini.
Crec que RosYama necessita parar més atenció al desenvolupament de possibilitats per als nostres usuaris i facilitat d'ús.
Aquestes accions porten bons resultats a llarg termini.
E.V.: La blogosfera ha respost activament a la teva participació a les eleccions per al Consell Coordinador de l'oposició.
Us preocupava que això pogués afectar negativament a RosYama?
F.E.: No, no teniem cap preocupació d'aquest tipus.
E.V.: "Set candidatures per a set projectes" té com a representants els mànagers i coordinadors de projectes a internet.
En cas que comencessin a treballar fora de la xarxa, com afectaria això a les seves activitats a internet?
F.E.: Ja fa temps que vaig deixar de veure els límits entre els mons on-line i off-line.
Internet tan sols és un altre mitjà per a transmetre informació, un mètode per a connectar persones.
Simplement com un telèfon, per exemple.
Una persona fa servir un telèfon per a xerrar pels descosits durant hores, mentre una altra demana al seu broker que vengui un paquet d'accions per valor de milions de dòlars.
E.V.: Abans de "RosYama" ja teníem "RosPil" , després que "RosUznik" aparegués, i després "RosVybory" .
Heu detectat la migració d'una audiència lleial d'un projecte a l'altre
F.E.: Jo no.
Suposo que ningú, o pràcticament ningú ho ha fet.
Si a algú li interessen els afers del govern, no deixaran d'interessar-li perquè aparegui RosUznik.
E.V.: En els seus articles a LiveJournal, indica que l'audiència sovint no veu la connexió entre els seus problemes immediats i les eleccions lliures.
Però al mateix temps, tots aquests "Projectes Ros" són molt específics i no permeten a l'audiència veure'ls com a part d'un tot complex.
Hi ha hagut algun pla per a integrar tots aquests projectes en un de sol, però amb un abast més ampli?
F.E.: Crec que els nostres projectes tenen èxit en bona part gràcies a la seva especificitat.
La idea "fes poc, però bé" funciona millor que la idea de "fes molt, però malament".
Sobre la relació entre els problemes immediats dels ciutadans i les eleccions lliures — és la participació en un projecte com RosYama el què els permet no només veure, però sentir, aquesta connexió, pràcticament tocar-la.
E.V.: Ha treballat en una gran empresa d'Internet, després va iniciar el projecte cívic RosYama.
Va canviar la seva manera de treballar i desenvolupar tasques?
F.E.: Intento involucrar-me exclusivament en tasques que realment m'interessa resoldre.
Altres factors superficials pràcticament no tenen cap sentit per a mi.
Aquesta entrevista va ser conduïda per Evgeny Voropai, el text original està disponible al lloc web te Teplitsa.
Rere la pista de medicaments falsos en els països en vies de desenvolupament
S’estan proposant moltes solucions innovadores per mirar d’aturar que s’escampin els medicaments falsos en països en vies de desenvolupament.
Innovacions tecnològiques per seguir la pista als medicaments falsos
Ashifi Gogo , de Ghana, és un empresari amb una solució innovadora en relació amb els telèfons mòbils.
En poques paraules, la idea és posar una etiqueta per a raspar en els productes; l’etiqueta té un codi únic que el consumidor envia per missatge de text i tot seguit rep la resposta per saber si el producte és autèntic o no.
En aquesta xerrada de TEDx a Boston, Ashifi Gogo explica com funciona aquesta solució amb la combinació de telèfons mòbils, de la comunitat i de la cooperació dels governs i de les empreses farmacèutiques:
Després de l’incident Duo-Cotecxin a Kenya, Holley-Cotec, l’empresa que fabrica l’antipalúdic, un medicament per combatre la malària, va introduir una nova tecnologia perquè els comprimits fossin segurs i no es poguessin alterar.
James Nyikal, director dels Serveis Mèdics de Kenya, explica :
Els nous paquets de medicaments tindran segells amb hologrames tridimensionals i altres caractrístiques per indicar que són autèntics.
Rajendrani Mukhopadhyay revisa les solucions que s’han proposat fins ara per identificar els medicaments genuïns.
Ha compartit algunes anècdotes sorprenents :
La revisió comença amb una acurada inspecció visual.
Els inspectors escruten els paquets perquè necessiten assegurar-se que no hi hagi una intenció d’enganyar el consumidor.
Si només teniu els comprimits o les càpsules i resulta que no tenen cap component actiu, podria ser que fos una errada innocent per part de la fàbrica.
Alguns dels errors d’envàs dels medicaments falsos són força còmics.
Recordo un en què la data de caducitat era prèvia a la data de fabricació, vam saber de seguida que allà hi havia gat amagat!
Les regions on hi solen haver més incidents, no són necessàriament les que tenen uns programes d’inspecció i de seguretat més febles.
Més aviat, el països d’aquestes regions identifiquen de forma efectiva els delictes farmacèutics aplicant lleis i duent a terme inspeccions per part d’agències reguladores.
Malgrat la innovació que s’ha esmentat anteriorment, la tasca de detectar medicaments falsos és molt difícil encara i requereix una tecnologia avançada i la capacitat de fer que les regulacions internacionals siguin més segures.
Per exemple, aquest any es van detectar molts antipalúdics defectuosos i falsos en països en vies de desenvolupament, però això va ser després que ja s’haguessin tractat pacients amb aquests fàrmacs.
El 2012, un estudi va demostrar que una tercera part dels antipalúdics al sud-est d’Àsia i a l’Àfrica subsahariana o bé havien estat falsificats o bé no havien superat les anàlisis clíniques ni les dels envasos.
El 2007, el Consell de Sanitat de Kenya va advertir als ciutadans que s’estaven venent medicaments antipalúdics falsos Duo-Cotecxin a Nairobi i ensenyava com detectar-los.
Lawrence Evans, un investigador que ha dut a terme un estudi sobre la qualitat dels fàrmacs antipalúdics a la Guaiana i al Surinam diu:
Malgrat que hi ha medicaments que no estan inclosos en les pautes de l’Organització Mundial de la Salut per al tractament de la malària, el poc mirament amb què se subministraven medicaments als pacients sense una diagnosi precisa suposa un risc enorme per a la seva seguretat.
A més, això podria tenir repercussions serioses per al desenvolupament de les soques dels paràsits Plasmodium immunes als medicaments, concretament el Falciparum, ja que no s’espera que apareguin tractaments nous en un futur proper.
Prisca, des de Madagascar, explica per què la gent ja no va a farmàcies i s’arrisca amb els productes no oficials:
Kenya ha estat escollit, entre altres nou països africans, i comptaran amb bilions de xílings per dur a terme una campanya per a trobar una vacuna contra la malària.
«Es necessiten urgentment nous medicaments i una vacuna contra la malària a l’Àfrica, on aquesta malaltia infecciosa s’ha tornat resistent als tractaments més barats i més estesos.
Mentre s’investiguen diversos nous medicaments i vacunes, cal aconseguir que els africans siguin capaços de dur a terme proves clíniques a gran escala d’aquests medicaments i d’aquestes vacunes durant la dècada següent», va dir el professor Binka, director executiu d’Indepth Network.
Sierra Leone: Seguiment en temps real de dades electorals
Sierra Leone celebra les seves terceres eleccions nacionals des de la fi de la seva guerra civil el 17 de novembre de 2012.
Una coalició d'organitzacions de control al pais, National Election Watch, seguirà en temps real les dades electorals utilitzant les tecnologies de seguiment de OneWorld'.
En una conversació de correu electrònic, Amanda Fortier, l'Assistent de Comunicacions d'OSIWA , descriu el projecte:
El projecte de seguiment electoral, Sierra Leone Elections Live: Citizens' Situation Room, implementat per National Election Watch, pren el nom de la sala d'estratègia (en anglès, situation room) de la guerra, i utilitza una eina de seguiment en línia per a rebre els resultats de la votació en temps reals.
Es va utilitzar per primera vegada a Nigèria, Libèria, Senegal i ara a Sierra Leone.
La idea és garantir unes eleccions creïbles que siguin justes i transparents, i ajudar a posar la societat civil al capdavant per a que pugui diagnosticar, anticipar i preparar-se per a l'acció immediata en cas de frau o violència.
Va ser un projecte molt exitós que Hilary Clinton va mencionar durant la seva visita al Senegal fa unes poques setmanes.
Mapa de districtes de Sierra Leone.
Foto distribuïda sota llicència Creative Commons (CC BY-SA 3.0) per l'usuari de Wikipedia Acntx.
Què és exactament Sierra Leone Elections Live?:
La societat civil de Sierra Leone tindrà un accés sense precedents a dades en temps real, incloent-hi dades demogràfiques sobre els votants, nivells de corrupció i resultats durant la jornada electoral del 17 de novembre.
A Freetown, el National Election Watch (una coalició d'organitzacions de control) rebrà informes, per mitjà de missatges de mòbil codificats, d'una mostra estadísticament significativa dels seus 9.493 observadors electorals - establerts en cadascun dels col·legis electorals del país.
Els missatges es desxifraran, verificaran i controlaran utilitzant les tecnologies de seguiment a temps real de OneWorld, permetent a NEW fer intervencions ràpides i ben informades.
Les dades també es publicaran a la plana web, a temps real - o tan aviat com l'accés a internet ho permeti!
Per què necessita Sierra Leone dades electorals a temps real?
Tradicionalment, es pot trigar hores o fins i tot dies a recollir i analitzar les dades obtingudes pels observadors electorals, amb la qual cosa normalment és massa tard per a afectar el curs dels esdeveniments.
Una Situation Room, alimentada amb dades a temps real recollides en una mostra estadísticament significativa de col·legis electorals, permetrà a NEW coordinar respostes immediates a incidents seriosos (avisant els funcionaris d'eleccions, les forces de l'ordre i els mitjans de comunicació locals i internacionals) i elaborant informacions sobre l'estat de les eleccions mentre estan passant.
Qui està al darrera de Sierra Leone Elections Live?:
Els enfrontaments del cap de setmana passat es van donar entre partidaris de l'APC i del principal partit
de l'oposició, Sierra Leone Peoples Party (SLPP), i van arribar només 19 dies abans de la votació.
Els primers informes diuen que com a mínim deu persones van resultar ferides.
Ambdós partits han declarat que l'altre bàndol va atacar primer.
Kono és la ciutat de residència de l'actual vicepresident Alhaji Samuel Sam Sumana, però la zona va votar prèviament a favor de l'oposició, SLPP.
El principal partit a l'oposició, Sierra Leone Peoples Party (SLPP), afirma que els seguidors del partit al poder han estat involucrats en activitats il·legals:
El SLPP al·lega que la policia de Sierra Leone va arrestar el passat 20 d'octubre membres d'una companyia de dansa que havia sortit a recolzar el partit després que els ballarins fossin acusats d'ésser Kamajors. Per últim, el partit a l'oposició diu que els cartells del seu candidat a la presidència, Julius Maada Bio, estant sent arrencats per partidaris d'APC.
El partit està demanant a la policia, el NEC, i el PPRC que prenguin nota de l'assumpte, ja que les lleis de Sierra Leone garanteixen certs drets a tots els partits polítics.
Mohamed Kabbah Turay argumenta que la violència electoral saboteja el nacionalisme al país:
La violència sembla estar entrant en una inèrcia entre alguns gurús polítics, no calen proves, només cal examinar la literatura del seu discurs polític i es poden trobar les respostes.
Comentaris com: no tolerarem la intimidació política sense fer més retallades, que vénen de persones que es fan dir o que treballen per convertir-se en homes d'estat, són sens dubte imprudents i anti-nacionalistes.
Ahir mateix un home va ser apallissat i el seu cotxe va ser destrossat en un acte vandàlic a la rotonda de Saint John tan sols perquè estava expressant la seva llibertat política de triar el partit per qui volia votar i lluint insígnies.
Aquest valor democràtic tan simple és intolerable per a certs polítics vàndals i assedegats de poder, que van deixar el seu conciutadà malferit.
Aquest acte d'incultura no va ser dut a terme per un partit qualsevol, sinó per aquell que s'enorgulleix de representar l'esperit "la filosofia d'una persona i d'un país", un acte esperpèntic que pinta un panorama dantesc i ens dóna una imatge molt negativa de la mena de líders que estem engendrant.
Un altre incident aïllat és el cas de l'abanderat del partit SLPP Julius Maada Bio, que no va ser rebut en l'esperit de la democràcia i com a ciutadà de Sierra Leone. El líder del segon partit polític més poderós del país és especialment mal vist a la comunitat Dwarzark, i milita contra el nacionalisme.
Una altra organitzacio, Journalists for Human Rights (JHR) , té una campanya per a assegurar que les eleccions a Sierra Leone són lliures i justes.
Podeu veure el vídeo de JHR sobre la necessitat de mantenir la cobertura electoral equilibrada a Sierra Leone o trobar més informació sobre la campanya
També els podeu visitar al Facebook.
#totssomgarcia, la xarxa critica el vídeo electoral del PPC
D’aquesta manera, el PP, que s’oposa frontalment a la idea d’una Catalunya separada d’Espanya, condueix el debat cap a qüestions ètniques quan, de fet, els partidaris de la independència la promouen en base a reivindicacions culturals i econòmiques, i amb discursos integradors.
La difusió del vídeo ha generat una ràpida reacció a Twitter amb crítiques d’internautes catalans que han creat l’etiqueta #totssomgarcia per tal d’agrupar tots els missatges al voltant de la qüestió.
Alguns tuitaires han considerat erroni el vídeo, ja que, a banda del fet que Garcia és avui en dia el cognom més estès a Catalunya, segons les estadístiques, el seu origen seria català i no castellà.
Alguns tuitaires han recordat al PP que l’època en què van quedar prohibits de veritat alguns noms va ser durant la franquista, que va eliminar el noms en català del registre civil:
@victorcullell Quin detall aquesta campanya del PP. I pensar que durants anys va estar prohibit inscriure noms en català al Registre Civil #totssomgarcia
‏@xpgxavier Els pares em volien Jordi,el mossen va dir que no, que Jorge,davant la negativa vaig ser Javier,ara Xavier, Paredes Garcia #totssomgarcia @AdriaAlsina Al 1959 es va obligar a que tots els noms es registressin en... castellà#totssomGarcia http://ca.wikipedia.org/wiki/Cronologia_de_la_repressi%C3%B3_del_catal%C3%A0 … Mentrestant, d'altres tuitaires, de cognom Garcia o d'altres en castellà han aprofitat la polèmica per expressar públicament el seu suport a la independència:
‏@Josep_Huguet Tinc besavis a l'Aragó, gendres i joves de famílies andaluses i navarreses.I el PP parla de neteja ètnica.Els nazis són ells#totssomGarcia
Finalment, alguns tuitaires, amb un cert to de burla, han considerat que l'estratègia del PP amb aquest vídeo els podria resultar contraproduent electoralment: @OscarVallFoto 2 vídeos més així del PP abans del #25N i es fan independentistes fins les mones del zoològic. #totssomGarcia
TV3 bat rècords amb la independència mentre rep queixes per manipulació
El canal televisiu públic català, TV3, ha emès un monogràfic al voltant de la independència en el programa de reportatges d’actualitat "30 minuts", que es difón cada setmana des del 1984.
El monogràfic, sota el títol "La independència, pas a pas", s’ha difós a una setmana que comenci la campanya electoral per als comicis del 25 de novembre, que es plantegen com un plebiscit sobre la independència de Catalunya respecte d’Espanya.
Aquest és l'espot del programa, que es pot veure íntegre a la web de TV3.
L’emissió ha estat controvertida en un moment en què els partits polítics catalans que s’oposen a la independència examinen, d’aprop i amb zel, els continguts informatius del canal televisiu públic, a qui alguns critiquen en considerar que respon a les necessitats propagandístiques del partit que en aquests moments ocupa la presidència, la federació Convergència i Unió (CiU), que lidera Artur Mas, i que promou el procés sobiranista.
Malgrat les crítiques dels polítics, el reportatge va aconseguir uns molt bons resultats d’audiència, convertint-se en el més vist de les últimes quatre temporades.
Va assolir una mitjana de 750.000 seguidors, que equivalen al 22,3% de l’audiència, segons dades de Kantar Media. El programa "30 minuts" s'emet des del 1984
Així mateix, el programa va aconseguir situar-se en un dels temes més discutits pels internautes catalans, tot arribant a ocupar el Trending Topic (TT) de Twitter durant l'emissió diumenge a la nit i mantenint-s'hi fins dilluns al matí.
Pel que fa a l'opinió dels tuitaires, es va posar de nou de manifest la diversitat d'opinions que genera el debat sobiranista, tant a favor com en contra.
D'una banda es van poder llegir multitud de missatges a favor del programa i elogiant la tasca periodística amb la presentació de l'opinió de diferents experts i des de diferents punts de vista que van analitzar la situació, buscant pros i contres del projecte sobiranista.
Entre els entrevistats s'hi podia trobar el convergent Miquel Roca, un dels pares de la Constitució espanyola, i l'actual ministre de Justícia espanyol, Alberto Ruiz-Gallardón. A favor del programa llegim comentaris com els següents:
Un nou començament per a Barack Obama a l'Àfrica?
Amb Barack Obama reelegit com a president dels Estats Units per quatre anys després de les eleccions del 6 de novembre del 2012, Àfrica està revisant el seu llegat .
Això, després de quatre anys al capdavant d'una Amèrica més preocupada per la crisi econòmica que per les relacions internacionals, especialment amb el continent africà.
Les expectatives dels africans eren moltes, però molts pensen que la segona part del mandat del president Obama li permetrà tenir un marge de maniobra més ampli en les qüestions africanes.
El president dels EUA, Obama, caminant amb la Malia, i seguits per la Michelle i la Saha, durant la seva visita al Castell de Cape Coast, Ghana. Font: pd2020@sbcglobal.net, de Flickr (llicència CC-BY-NC).
Adrien Hart va escriure a la Slate Africa que el llegat africà del president Obama és bastant ambigu.
Va explicar el següent :
Fa quatre anys, pocs haurien pogut preveure que un dels llegats d'Obama seria l'augment de la militarització de les polítiques exteriors nord-americanes en Àfrica - però sembla que aquest n'és el cas.
Fer la guerra de manera promíscua condueix cap a conseqüències no desitjades.
Per exemple, la intervenció dels EUA a Líbia va revifar la guerra civil a Mali, ja que els Tuaregs que servien les forces de Gadhafi s'hi van unir després de la caiguda del dictador.
No està gens clar que l'augment de la nostra presència militar en Àfrica satisfaci cap necessitat apressant en matèria de seguretat nacional dels EUA.
L’ambaixador de la República Democràtica del Congo, Henri Lopès, pensa que les expectatives que els africans van posar en les polítiques d'Obama eren injustificades.
Ell mateix va dir a la RFI:
Catalunya: Independència d'Espanya per a fer què?
Aquest article forma part de la nostra cobertura sobre Relacions Internacionals i Seguretat.
La manifestació independentista de l'11 de setembre de 2012 a la Via Laietana.
Per Lohen11 a Wikimedia Commons (CC BY-SA 3.0)
El 25 de novembre del 2012, els catalans van anar a votar en unes eleccions avançades que van tindre lloc només dos mesos després de la multitudinària manifestació independentista de l'11S a Barcelona.
La participació electoral va assolir el 70%, la més alta en 30 anys de democràcia, i els quatre partits polítics que estan d'acord a celebrar un referèndum sobre l'autodeterminació (CiU-ERC-ICV-CUP) van aconseguir més del doble d'escons que els partits que defensen l'status quo (PSC-PP-C's).
A més, els dos partits tradicionalment majoritaris, el governant de centre-dreta CiU i el socialista PSC van rebre un dur revés.
Sembla doncs que Catalunya està de camí a un referèndum per decidir sobre la seua relació amb Espanya, i que no confia en els partits majoritaris per liderar el procés.
Espanya, tanmateix, no els ho posarà fàcil als catalans, ja que qualsevol intent de dividir Espanya pot considerar-se il·legal sota la Constitució, escrita el 1978 després de la caiguda de la dictadura de Francisco Franco.
Deixant de banda les diferències culturals, molts catalans se senten atrets per la independència perquè oferiria oportunitats per construir un estat nou més eficient, democràtic, transparent i innovador.
Una Catalunya independent podria ser molt diferent de l'Espanya actual, on l'opacitat i el clientelisme són sovint denunciades com dinàmiques rutinàries.
Però podria el procés cap a la independència trencar aquestes dinàmiques sistèmiques que han dominat Espanya des de finals dels anys 70?
Els optimistes creuen que sí.
Se n'ha parlat molt ja de la viabilitat econòmica d'una Catalunya independent, que es considera possible mentre no hi haja un bloqueig al comerç.
Però la viabilitat no és només tindre recursos suficients.
En un article d'opinió publicat a La Vanguardia i traduit a l'anglés pel Col·lectiu Wilson, l'economista Jordi Galí va escriure:
Aquest informe , i d'altres semblants, com el World Competitiveness Report, no fan altra cosa que confirmar el que és evident per a qualsevol empresari: el marc institucional espanyol està lluny de ser el més adequat per a la generació de riquesa basada en l'activitat productiva.
La construcció d'un nou Estat ofereix, en aquest sentit, una oportunitat única per fer creu i ratlla i iniciar un procés ambiciós i engrescador que miri endavant sense la càrrega del passat.
Però com de productiva pot ser una societat basada en l'opacitat i el clientelisme?
Inspirant-se en el llibre Why Nations Fail d'Acemoglu i Robinson, Adrià Alsina escriu a e-notícies sobre la necessitat de canviar les estructures de poder de Catalunya:
Les elits extractives controlen el poder públic i les grans empreses de serveis, i formen una casta que absorbeix la riquesa del país tal com faria un paràsit amb el seu hoste.
Ho disfressen d’interès nacional, servei públic o protecció de la indústria local, però sempre es tracta de la mateixa protecció de privilegis minoritaris per davant dels interessos de la majoria.
En un article posterior, afegeix:
Si Catalunya assoleix l’estat propi, tindrà l’oportunitat de desfer-se d’aquest jou, però també podria ser que simplement substituís unes elits extractives per unes altres. ...I aquesta estructura és la que tenim l’oportunitat de canviar en els propers anys: La desastrosa connivència entre elits econòmiques i polítiques que ens ha portat al desastre.
A la bombolla immobiliària finançada per bancs semi-públics al servei dels polítics i dels constructors, a que la majoria de grans empreses catalanes encara datin de l’època de Franco.
Alguns dubten que aquests canvis estructurals siguen possibles amb CiU al capdavant del procés.
Per exemple, el bloc i compte de Tuiter CiU ens Roba, amb 6,870 seguidors, diu al seu perfil de Tuiter:
Catalunya es mereix una independència sense lladres.
CiU ens ha robat llibertats, sobirania, identitat, benestar... i ho continuarà fent!
Altres adverteixen que acabar amb les dinàmiques corruptes en general és molt més urgent que la independència d'Espanya en si mateixa.
@Moragasanti: Al Oasi catala no hi han Datils (pel poble, clar) Volem la Independencia, pero amb la motxilla de la nostra corrupció política A sobre?
@afarrasc: Els jutges han esperat el #25N+2 x imputar dirigents PSC per presumpta corrupció La indèpendència judicial és més urgent que la de Catalunya
Un procés d'independència sacsejaria l'ordre polític i econòmic de Catalunya.
Tanmateix, caldrà molt més que un referèndum per a sacsejar les dinàmiques socials i de poder.
Podria, però, ser un primer pas?
Aquest article i les seues traduccions a l'espanyol, l'àrab i el francés han estat encarregades per la International Security Network (ISN) com a part d'una col·laboracio per a recollir opinions sobre relacions internacionals i qüestions de seguretat de ciutadans d'arreu del món.
Aquest article es va publicar en primer lloc al bloc de l'ISN, podeu trobar altres articles semblants ací.
Cremen cases d'"intocables" per un casament entre castes a l'Índia
Segons la Xarxa Internacional Solidària Dalit (ISDN) i fons de The Hindu, IBN , Times of India iCountercurrents , el 7 de novembre de 2012 gairebé 2.000 persones van atacar tres assentaments dels dalits (grup social sovint qualificat com intocable o pària) al districte de Dharmapuri a Tamil Nadu.
Segons els articles publicats als diaris, una estudiant d’infermeria de la comunitat Vanniyar (part de Shudra , la quarta casta, just per sobre dels intocables) es va casar amb un home de la comunitat Aadidravida (dalit o intocable) a la colònia Natham.
Després que el pare de la noia es suïcidés per la infàmia del casament , una gran gentada va reaccionar contra la comunitat dalit.
Segons el IDSN, al migdia una munió nombrosa va saquejar els habitatges dels dalits i els van cremar llençant-hi còctels molotov.
Centenars de cases resultaren destruïdes i 1.500 dalits encara no tenen allotjament ni recursos.
En un article titulat "Castes i matrimonis" a Countercurrents, l'activista social pels drets humans Vidya Bhushan Rawat (@freetohumanity), escriu:
La violència contra els dalits al districte Dharmapuri a Tamil Nadu és un xocant recordatori dels prejudicis socials que predominen a la nostra societat i el fort lligam que hi ha entre els matrimonis i la identitat de la nostra casta.
Rawat diu: “Els diaris no han explicat tot el succés i han omés planerament qui eren els assaltants.
És important identificar la comunitat.
És un secret de domini públic que la violència contra els dalits a Tamil Nadi prové de part dels Thevar i Vanniyar, dues grans comunitats Shudra guiades per diversos partits polítics.”
Mentre es continuï violant la Constitució amb aquests actes de violència, “no serà fàcil fer desaparèixer la violència contra els dalits mitjançant el poder de la llei.”
Guriya i Desi Lal són dalits o intocables, una part del Harigan, les persones que escombren els carrers.
Foto de Yan Seiler.
Copyright Demotix (27/9/2011)
Els diaris també afirmen que al poble hi havia gairebé deu matrimonis més entre les castes vanniyar i dalit, i suggereixen que la violència va ser provocada per motius polítics per tal d’evitar que l'increment d’aquest tipus d’incidents es converteixi en atacs sistemàtics i "ben organitzats" .
Segons l’IDSN, Henri Tiphangne, el director de l’organització per la defensa dels drets humans People’s Watch , va viatjar fins al poble, per fer-se una idea de la situació i per oferir ajuda als nens. Diu: “Van ser els fets més xocants d’atrocitats entre castes que he vist en tota la meva vida, si més no pel que fa a les conseqüències del succés. Un matrimoni entre dues castes, que es troba sota el coneixement i la protecció de la policia i acaba amb un atac a 430 cases.”
@dhilipYo (Dhilip Joe Ramki): Districtes industrialitzats del sud: Sarath Kumar: Desaprobació dels recents actes violents contra els dalits a Dharmapuri... http://dlvr.it/2WbNK3
Segons @kotravai_n (Kotravai), el 30 de novembre a les 16 hores hi haurà una manifestació sota la direcció de Saathi AAthikka Ethirppu kootiyakkam al Centre per la Memòria.
Es pot trobar més informació sobre els sucessos a Dharmapuri a Sanhati al article titulat “Lluita dels neoliberalistes a Bengala i més enllà”.
Dones afrobrasileres, cabell cresp i consciència negra
“Pots portar el cabell solt a la meua escola, però no m'agrada perquè es queda sec i no es veu bonic.
Els meus cabells no tenen bon aspecte."
Així ho expressa una joveneta al documental web Raíz Forte (Arrel Forta), que descriu de quina manera les dones negres del Brasil han manejat els seus cabells al llarg de la història.
Segons la sinopsi que apareix a la pàgina de Facebook del documental, la idea és "encetar un debat sobre el cabell en termes de pertinença i explicar la nostra ascendència africana".
El 20 de novembre, Brasil celebrava el Dia de la Consciència Negra; per commemorar l'efemèride, us convidem a visionar aquesta filmació que amb la seua narració en primera persona, connecta les històries de diferents protagonistes i mostra anys de prejudicis socials i també els seus propis.
El documental, dividit en tres parts, comença amb una visió general de les tècniques usades per a treballar els cabells cresps, tofuts de les xiques joves negres i a continuació, exposa com un cert nombre de dones s'ha posicionat davant de les diverses opcions possibles durant la seua joventut i adolescència.
El tercer i últim episodi presenta les experiències de joventut que han marcat algunes d'aquestes dones fins l'edat adulta.
En una entrevista al bloc Meninas Black Power (Xiques Black Power), Charlene Bicalho, creadora del documental Raiz Forte, comparteix la seua pròpia experiència amb el seu cabell.
Segons Charlene, durant la infantesa i l'adolescència,va desestimar les seues "arrels" i el seu cabell natural va quedar emmascarat a través de diverses tècniques, com ara les trenes o "l'allisat com la solució al problema," la consegüent fragilitat i la dependència de caríssims tractaments químics.
Finalment, als 26 anys, va decidir fer una cosa que li permetria redescobrir, novament, com era el seu cabell de debó.
I el resultat?
Charlene rememora:
Charlene Bicalho
Pertot, les dones negres s'acostaven a mi i em preguntaven com m'ho feia per portar el cabell així.
Com més gent se m'acostava, més llarg em deixava el cabell.
I això va començar a afectar-me perquè em veia reflectida en aquelles dones; veia en elles com havia sigut jo anys abans.
Llavors vaig emprendre un projecte cultural per tal de debatre sobre el tema i demostrar aquestes dones que hi ha maneres de tractar els cabells diferents de les maneres que tradicionalment se'ls han inculcat.
I d'aquestes reflexions va nàixer el projecte RAIZ FORTE !
La relació entre prejudici, dones negres i cabell cresp es pot trobar a molts sectors socials i també als mitjans de comunicació.
Al web Jezebel, en un article titulat "Les esponges Bombril són fregalls.
El cabell rull és una cosa ben diferent," Livia Deodato critica que es compare els fregalls d'acer amb els seus cabells:
Ai, tot just quan creus que hem deixat aquesta actitud aparcada en els 80, arriba Bombril , perfectament conscient del prejudici creat al voltant de la seua marca, és clar, i decideix convocar un concurs per tal de descobrir la millor cantant del país al programa de Raul Gil, Dones que brillen, el logo del qual és el perfil ombrejat d'una dona amb el cabell ben tofut.
(Les guanyadores del concurs, celebrat de juny a octubre del present any, van ser les cantants Bruna i Keyla, notablement rosses i gens afrobrasileres).
El bloc Cabelo Crespo é Cabelo Bom (El Cabell Tofut és Bon Cabell), de la periodista Mariangela Miguel, serva idèntic objectiu que el documental, és a dir, remarcar que el cabell cresp és tan bo com el llis:
Quan el teu cabell sols creix cap a dalt, com expliques a una nena de 13 anys que no pot ni tan sols somiar amb tenir un cabell com el de les xiques als anuncis de Chanel?
Qui té la culpa?
El cabell dolent.
M'ho vaig creure durant molts anys.
Avui, després d'una llarga experiència (de la qual us en puc parlar amb gran detall), vaig arribar a la següent conclusió: si realment el meu cabell fóra tan dolent, mai no hauria estat capaç de suportar la freqüència amb què el sometia a l'assecador, l'allisador i el tractament químic.
"El fenomen que travessa el pentinat de les dones no és exclusiu del Brasil", tal com planteja el bloc Colherada Cultural:
La qüestió ha estat tan debatuda als Estats Units que ha esdevingut part d'un documental humorístic Good Hair (...) mostra com els fabricants de productes capil·lars s'adrecen al mercat negre i la pràctica absència de negres que llueixen amb orgull els seus cabells cresps.
aquelles de nosaltres que sempre, i amb això vull dir SEMPRE I DURANT TOTA LA VIDA, hem estat en conflicte amb el nostre cabell, amb la nostra identitat, amb el nostre gust i amb la maleïda dictadura de la nostra societat"...
I també per als qui tant us agrada criticar tot allò que és diferent.
La cançó rebutja els estereotips endèmics de la nostra societat i ha estat compartida a la blocosfera com la "cançó alliberadora", o això diu almenys l'autora de Diário de Bordo, Bordado a Bordô: ”la cançó de qui ja hi ha arribat i un tribut a la trajectòria".
El ministre Wert dispara l'humor a la xarxa
Un article de Núvol amb el títol "El deixem #Wert" recull arguments, vinyetes, acudits i jocs de paraules inspirats en les declaracions i en la proposta de reforma de la llei educativa del ministre espanyol José Ignacio Wert.
El moviment indigenista 'Idle No More' cobra força al Canadà
El passat dilluns 10 de desembre milers de persones es van mobilitzar arreu del Canadà sota la pancarta “Idle No More” (Prou de braços plegats) per tal de protestar contra els efectes que les polítiques governamentals, tant presents com futures, tenen sobre les poblacions indígenes del país.
Encara que no ha rebut gaire atenció per part dels mitjans de comunicació dominants, Idle No More ha capitalitzat les xarxes socials per difondre informació sobre les nombroses concentracions, protestes i barricades i ha aconseguit d'aquesta manera que el hashtag #idlenomore esdevinguera tendència a Tuiter aquesta setmana al Canadà.
Les concentracions -que continuen tenint lloc a les principals ciutats del país com ara Toronto, Ottawa, Edmonton, Winnipeg o Calgary- són el major signe de descontent de les Primeres Nacions que el Canadà ha vist en anys.
El moviment ha estat qualificat per alguns com "Hivern natiu", en clara alusió a l'onada revolucionària que es va estendre per l'Orient Mitjà a principis de desembre de 2010 i que fou batejada com "Primavera àrab".
Protestants d'Idle No More s'apleguen a la Reserva Blood de Standoff Alberta.
Imatge cedida per Blaire Russell.
Una de les accions més notables duta a terme pel moviment Idle No More és la vaga de fam que la líder attawapiskat Theresa Spence va encetar dimarts 11. Spence té la intenció de mantenir-la fins que el president Stephen Harper i la reina Isabel II accedisquen a reunir-se amb els dirigents de les Primeres Nacions per a debatre sobre un possible tractat.
Spence ha declarat que està disposta a morir per la seua gent si el govern conservador de Harper no mostra més respecte pels ciutadans indígenes.
El ministre d'Afers Aborígens, John Duncan, s'ha oferit a entrevistar-se amb ella.
Els simpatitzants amb la causa han promès que faran dejú en solidaritat amb la líder Spence i s'organitzen mitjançant esdeveniments de Facebook a Toronto i a d'altres ciutats canadenques .
La nació attawapiskat va copsar l'atenció internacional l'octubre de l'any passat degut a una crisi d'habitatge en ple hivern que va evidenciar les deplorables condicions de vida de les petites comunitats autòctones al nord d'Ontario.
Els protestants van assenyalar que aquest incident és només un dels exemples de la negligència que mostra el govern conservador quan es tracta de les necessitats de les Primeres Nacions.
Una relació colonial
L'espurna que va encendre el moviment Idle No More foren els esdeveniments del passat 4 de desembre, quan als representants de les Primeres Nacions se'ls va impedir entrar al Parlament d'Otawa per a presentar els seus dubtes al voltant d'un nou projecte de llei.
El projecte de llei integral C-45 de l'administració Harper ha funcionat com a crida general per al moviment Idle No More.
També conegut com "Llei 2012 per a l'Ocupació i el Creixement", el projecte C-45 vol introduir canvis a la Indian Act , la legislació indígena, sense consultar abans amb les Primeres Nacions.
Preveu esmenes a més de seixanta lleis, incloent-hi no només la Indian Act, sinó també la Llei de Protecció de les Aigües Navegables i la Llei de Pesca, entre altres.
L'oposició al·lega que aquests canvis violen tractats preexistents i que rebaixen la protecció mediambiental del territori i les aigües.
En el potent, i àmpliament debatut, article "Els natius estan inquiets.
Voleu saber per què?", la blocaire métis Chelsea Vowel remarca que aquest moviment va més enllà de la simple protesta contra el projecte de llei C-45 per convertir-se en resistència contra el sistema en què s'inscriu la relació entre estat i ciutadania:
Tot es redueix a això.
El Canadà no s'ha compromès a redreçar la relació colonial que encara manté amb els pobles indígenes.
El Canadà roman en un estat de negació.
Tot seguit explica el moviment:
Avui, a les ciutats i comunitats arreu del país, els pobles indígenes s'apleguen per fer que la seua veu s'escolte en contra d'una sèrie de mesures legislatives fetes a presses i carreres sense haver consultat amb les Primeres Nacions.
Unes lleis que auguren greus implicacions per als drets aborígenes.
Tanmateix, aquest no és l'únic problema que cal resoldre.
L'arrel del problema no és altra que la malsana relació colonial encara existent entre el Canadà i els seus pobles autòctons i troba la seua expressió en multitud d'àmbits, des del medi ambient a la salut, passant per l'empresonament, el suïcidi, l'educació, la violència, etc.
Sota el crit “Idle No More“ , aquest moviment veritablement comunitari creix a mesura que la gent s'implica als mitjans de comunicació social d'una manera que, ho diré sincerament, no té precedents.
Si el que busques és un missatge unificat, no el trobaràs... llevat que siga "ei, Canadà, has de començar a prendre les nostres preocupacions seriosament".
Però no són sols les Primeres Nacions les que comparteixen aquesta perspectiva.
De fet, en una entrevista amb PostMedia News, publicada el 30 de novembre, l'exprimer ministre canadenc Paul Martin parlava de les deficiències sanitàries i educatives que pateixen els diversos grups indígenes del país.
Carregava així contra el Canadà:
Mai hem reconegut que vam ser, que encara som, un poder colonial...
I continuem centrats en l'assimilació.
No hi ha cap altra raó, cap altra excusa per explicar la discriminació en l'assignació de recursos.
El projecte de llei C-45 va de la mà d'altres accions governamentals que podrien afeblir les organitzacions indígenes.
El setembre de 2012, el govern federal va anunciar retallades pressupostàries de vora el 10% per a totes les organitzacions nacionals i regionals que representen els aborígens.
Tot emfasitzant el llegat d'aquestes retallades, Tanya L (@TanyaLalondie), estudiant de la Universitat McGill i escriptora métis d'origen cree, tuitejava el 12 de desembre:
@TanyaLalondie: He assistit a les successives retallades dels programes adreçats a ajudar el nostre poble a sanar, a crèixer, a desenvolupar-se i a guanyar un cert equilibri en un món desigual #idlenomore
Però un altre blocaire d'ètnia métis Aaron Paquette argumenta que l'actual legislació neoliberal afecta tots els canadencs, i no sols els indígenes:
Aquest govern tracta, sistemàticament, de vendre els nostres recursos i fer que molts més recursos n'estiguen disponibles per a la seua explotació...
Açò és molt més que la protesta d'un grup de natius enfadats, açò té a veure amb el fet de prendre consciència de com és el món en que vius.
La blocaire Nora Loreto compila en un post una sèrie de suggeriments sobre com les persones no indígenes poden donar suport i participar en les protestes.
El mico d'IKEA contra Idle No More
Logo de Dwayne Bird per a Idle No More.
Penjat a la pàgina de Facebook d'Idle No More.
Els participants a les protestes han criticat els mitjans de comunicació dominants per no cobrir com és degut aquest moviment tan ampli.
Alguns blocaires van remarcar que la recent notícia de l'aparació d'un mico amb abric a l'IKEA de Toronto va rebre més atenció que les incomptables trobades de les Primeres Nacions per tot el Canadà.
No obstant això, sota el hashtag #idlenomore, el moviment feia bullir Tuiter d'activitat.
Els usuaris han difós informació sobre pròximes concentracions, barricades i encontres a través de les xarxes socials.
Com apunta l'activista i escriptor Derrick O'Keefe, confien que la presència continuada en els mitjans de comunicació socials obligarà els dominants finalment a fer-se ressò del moviment Idle No More.
Per a estar al dia de les darreres informacions sobre aquest moviment d'abast nacional, consulteu la pàgina web www.idlenomore.ca o el seu perfil de Facebook .
Més imatges i actualitzacions sobre la campanya disponibles al web de l'Aboriginal Multi-Media Society .
La pròxima gran trobada del moviment Idle No More tindrà lloc divendres 21 de desembre.
Els 10 millors memes xinesos del 2012
Amb més de 400 milions d'usuaris de Weibo (microblocs), les xarxes socials xineses han esdevingut una font cada cop més important per a seguir l'actualitat xinesa.
Amb el nou any ja a la cantonada, hem recollit els memes més rellevants del 2012.
Van d'escàndols, de famosos, d'humor i d'expressions populars utilitzades a la Internet xinesa.
#1 Gossos vs. llagostes - El conflicte entre la Xina i Hong Kong
Un grup de ciutadans de Hong Kong van publicar un anunci al diari Apple Daily: “La gent de Hong Kong ja n'hem tingut prou!”.
En resposta, un grup de ciutadans de Hong Kong es van organitzar online per a publicar un anunci al diari Apple Daily, on es retractava la gent de la Xina continental com a "llagostes" envaint la ciutat.
“La gent de Hong Kong ja n'hem tingut prou!”, deia l'anunci.
L'anunci també es va escampar per la xarxa i va donar lloc a tot tipus de derivats del "ja n'hem tingut prou!": Els de Shanghai es queixaven que ja en tenien prou dels migrants de les zones rurals que arriben a la ciutat buscant treball; els de Pequín es queixaven que ja en tenien prou dels preus desorbitants de l'habitatge.
#2 Minifalda a ras de figa
En març de 2012, una model anomenada Emily Zhou es va fer popular a la xarxa després de penjar-hi unes fotos del seu ric "padrí", membre del Congrés Popular Nacional (el màxim òrgan legislatiu de la Xina) i de la seua falda "a ras de figa".
Ella va anar més enllà i va explicar que s'anomenen així les faldes que només arriben a cobrir els genitals d'una dona.
Els internautes van sospitar que el "padrí" era un altre oficial corrupte amb una amant ben mantinguda, i que Emily Zhou era una “Guo Meimei” més.
Tot i que més tard Emily va aclarir que l'home no era el seu "padrí", la seua "falda a ras de figa" s'ha convertit en un nou meme a la xarxa i molts usuaris l'utilitzen ara per a referir-se a qualsevol minifalda.
#3 Chen GuangCheng
Quan l'advocat cec i activista pels drets civils xinès Chen Guangcheng es va escapar del seu arrest domiciliari en la primavera de 2012, va cridar l'atenció dels internautes xinesos.
Malgrat que els govern va censurar el seu nom, els internautes van trobar maneres d'evitar la censura i parlar-ne.
Un artista va crear un fals anunci de Kentucky Fried Chicken (KFC) que deia "Allibereu CGC" sota un dibuix que retractava el dissident.
La paròdia d'anunci del KFC que es va escampar per la xarxa xinesa deia: "Free CGC", "Allibereu CGC".
L'anunci del KFC es va escampar per la xarxa en suport a Chen i el fenomen es va qualificar com a "activisme de guerrilla".
#4 "diaosi" i els alts-rics-guapos
El terme "diao si" (屌丝) ha estat una expressió popular a la Internet xinesa des de principis d'any.
És un terme humorístic per a referir-se als "perdedors desafavorits", aquells que no tenen les qualitats i avantatges necessaris per a l'èxit (bon aspecte, alt estatus social o bon origen familiar) i que senten que les seues vides no tenen escapatòria, amb el creixent cost de vida i tot tipus de competicions i pressions de la societat.
Per una altra banda, hi ha l'expressió per als homes alts, rics i guapos (高富帅 Gao-fu-shuai) o per a les dones de pell pàlida, riques i belles (白富美 bai-fu-mei), ambdós models del que es considera un marit o una esposa ideal en la societat xinesa.
Aquestes expressions poden sonar estranyes, però donen una idea dels problemes i de la mentalitat de la societat xinesa moderna.
#5 Vesteix els despullats
El 9 de juliol, la Televisió Central Xinesa va informar d'una exposició d'art italià al Museu Nacional de la Xina.
Quan la cadena va mostrar l'escultura de Michelangelo, els genitals van aparèixer pixelats.
El vídeo de l'obra d'art censurada va ser vist per milions de xinesos a Internet.
Els internautes van "vestir" obres d'art per a burlar-se de la cadena de televisió nacional.
Un professor va comentar sarcàsticament: “Per què no els vestim?”
Els internautes es van inspirar i començaren a utilitzar programes d'ordinador per a "vestir" escultures i pintures famoses i fer broma de la cadena de televisió.
#6 62%
A l'agost, Yang Yiyong, director de l'Institut de Recerca Macroeconòmica per al Desenvolupament Social de la Comissió per al Desenvolupament Nacional i la Reforma, va dir a un fòrum que la Xina havia acomplert el 62% de la tasca per rejovenir la civilització, basada en els indicadors de seguiment i avaluació del Gran Procés de Recuperació Nacional.
Els internautes van trobar ridícul que s'utilitzara un índex per a mesurar el progrés de renaixement de la Xina i la xifra "científica" es va convertir en un meme a Internet.
Van sorgir tot tipus de bromes creatives que utilitzaven la xifra 62% per a fer broma de l'informe.
Un internauta va escriure : “Anit em va despertar un missatge de text quan estava ja un 62% endinsat en el meu somni".
Un altre va escriure : "La missió d'eixamplar l'escletxa entre rics i pobres està un 62% complerta".
#7 L'oncle dels rellotges
En setembre 2012, Yang Dacai va ser apartat de la seua posició com a cap de l'Administració de Seguretat Laboral de Shaanxi després que es publicaren a Internet diverses fotos seues on apareixia amb almenys 11 rellotges de luxe en diferents ocasions.
Després de l'escàndol dels rellotges protagonitzat per Yang, el cap de Transports de la província de Fujian, Li Dejin, i l'alcalde de Lanzhou, Yuan Zhanting, es van unir al grup. Així, "oncle dels rellotges" va esdevenir una expressió per a referir-se als oficials corruptes.
D'aquesta manera, "l'oncle de les cases" fa referència a Cai Bin, el cap de l'oficina de Gestió Urbana del districte de Panyu, a Guangzhou, i "l'oncle dels segons" és el cap del Partit Comunista al districte de Beibei, a Chongqing, Lei Zhengfu, protagonista d'un vídeo de 12 segons exposat a Internet per un periodista, on se'l veu mantenint relacions sexuals amb una dona de 18 anys.
#8 “Ets feliç?”
A principis d'octubre, la Televisió Central Xinesa va emetre un programa anomenat “Enquesta de vacances: ets feliç?” .
Al carrer, els reporters van preguntar a persones aleatòries si eren felices, i el resultat van ser cares de desconcert i confusió, amb algunes respostes inesperades.
Un vell treballador migrant va respondre: “El meu cognom és Zeng”, aparentment havia confòs la pregunta i havia entès “el teu cognom és Fu?”
El programa es va percebre com un esforç per mostrar una societat "harmoniosa" just abans del 18è Congrès del Partit Comunista de la Xina.
La pregunta "ets feliç?", amb un to irònic, es va escampar per a la xarxa per riure-se'n de la televisió nacional.
#9 Sparta
Sparta és una altra expressió codificada que els usuaris d'Internet utilitzen per a parlar sobre el 18è Congrès Nacional del Partit Comunista.
En mandarí, sparta sona com el nom col·loquial del congrès, “Shi ba da”, que va ser censurat a Weibo en les setmanes prèvies i durant el congrès en novembre 2012.
Una cerca del terme 'sparta' o '斯巴达' ofereix més de 3.5 milions de resultats.
Els internautes utilitzaren aquest codi per a queixar-se de les "estranyes normatives" i la baixa velocitat de la connexió a Internet que van experimentar abans i durant del congrès.
"La meua connexió a Internet és cada cop més lenta, deu ser perquè s'aproxima sparta?" va dir un usuari de Weibo.
#10 qie gao
Una altra expressió popular a l'Internet xinesa, “qie gao” (切糕, coca de fruites seques), va sorgir cap a finals del 2012 arran d'una disputa entre alguns xinesos han (l'ètnia majoritària) i alguns venedors de coques uigurs (minoria ètnica concentrada principalment a la província de Xinjiang) sobre el preu suposadament desorbitat de les coques.
La disputa, que va tindre lloc a una ciutat de la província de Hunan, es va convertir en una gran baralla.
Es va estimar que els danys a les coques i dolços de nous havien costat uns 160.000 yuan (19.700 euros), 16 uigurs van ser compensats pels danys soferts i traslladats a Xinjiang, i el client va ser detingut per la policia.
La ressolució pro-uigur del conflicte i el malestar per l'alt preu de les “qie gao” va cridar l'atenció dels internautes, que van publicar fotos de “qie gao” a Weibo i van compartir les seues experiències amb els venedors de coques uigurs.
L'incident va atiar també les queixes dels han contra les polítiques de discriminació positiva cap als grups ètnics minoritaris.
Global Voices i el poder del 'nosaltres'
Alguna vegada t'has preguntat com treballem a Global Voices?
Així és com els més de 700 membres de la nostra comunitat diversa, global i completament virtual treballen conjuntament per a publicar els articles.
Cada dia, els caps d'àrea, els editors i els autors i traductors voluntaris es coordinen a través de fronteres, fusos horaris i barreres lingüístiques per amplificar les millors històries dels mitjans socials i ciutadans, a més d'informar sobre la llibertat d'expressió a Internet i ajudar altres ciutadans a unirse a la conversa global .
Amb motiu del llançament de la campanya de Nadal per recaptar fons, us expliquem com naix i es desenvolupa un article de Global Voices i tot el procés que fa de Global Voices un projecte únic.
23 d'octubre del 2012: João Miguel, des de sa casa a Fortaleza, Brasil, envia un email als seus companys voluntaris a través de la llista de correu de l'equip de parla portuguesa.
A l'email, explica un incident que ha ocorregut als Guaraní-Kaiowà, la segona comunitat indígena més gran del Brasil, que està sota amenaça d'expulsió del seu territori ancestral a Mato Grosso do Sul.
Janet, que viu al Regne Unit, escriu una nota ràpida en anglès, mentre altres sis membres de l'equip, residents a cinc ciutats diferents del Brasil, Portugal i Espanya, comencen a investigar els fets.
24 d'octubre del 2012: Sara, l'editora de la secció de Global Voices en portuguès, publica l'article en portuguès.
En només unes hores, nou persones en tres continents, cinc països i set ciutats han col·laborat per a donar a conèixer al món la història d'"El crit de resistència del poble guaraní-kaiowà del Brasil" en portuguès i en anglès.
26 d'octubre del 2012: Ines tradueix l'article al francès.
31 d'octubre del 2012: Cristina, Mario i Gabriela tradueixen l'article al català, a l'alemany i al castellà, respectivament.
2 de novembre del 2012: Giulia tradueix l'article a l'italià.
Ara mateix, altres equips de Global Voices estan fent això que us hem explicat: saltant fronteres, zones horàries i barreres lingüístiques per donar difusió a històries importants que estan vivint ciutadans d'arreu del món i que sovint els principals mitjans de comunicació no tenen temps o interès a cobrir-les.
Agraïm profundament el suport financer que rebem de les fundacions que ens han ajudat durant anys, però per tal de seguir fent el que fem, i fer-ho d'una manera independent, lliure i sostenible, també necessitem l'ajuda generosa d'amics independents i lectors com tu.
Les vostres donacions ens ajuden a pagar l'espai del servidor, les despeses administratives, els nostres programes de microbeques i el personal de Global Voices.
Aquestes festes, per favor considera l'opció de fer un regal a Global Voices.
Donate now »
Grafits a Teheran: escletxes per a la llibertat d'expressió
L'Iran no és conegut per la seva llibertat d'expressió ni per les manifestacions populars en el domini públic.
Tot i això, l’art urbà no és pas inexistent.
Si els frescos, els mosaics i altres pintures decoren les parets d’algunes ciutats, l’art clandestí, tot i no estar tant present com a Europa, també és visible: grafits i diversos dibuixos de plantilla es pinten tant discretament com indiscretament a les ciutats. Grafit a Teheran.
Foto: Melinda Legendre Algunes parets estan clafides de pintades propagandístiques, d’un màrtir és un exemple, però també es pot tractar de dibuixos abstractes, amb una funció simplement ornamental.
N’hi ha que són veritables obres d’art.
Fa unes setmanes, un fotògraf de Teheran em va enviar per email aquestes dues imatges d’un grafit amb aquest comentari:
He fet aquestes fotografies a Teheran, a prop d’una parada d’autobús.
Penso que hi ha algú que es baralla amb la municipalitat de Teheran.
Un dia ell o ella dibuixa un grafit i a l'endemà la municipalitat l’esborra.
I així durant dies.
Tres setmanes més tard, en demanar permís per citar i publicar la seva fotografia, va contestar que això seria un honor per a ell i va voler afegir:
Foto: Issa Ara, ells han pintat una cosa, una mena de dibuix o motiu, a aquesta paret per impedir que aquesta persona continuï dibuixant-hi grafits.
Però abans d’això, aquest mur estava totalment brut.
Ara almenys ja no està brut.
Així que ara l’enemic de la municipalitat és amic de la gent, perquè aquesta paret ja no està bruta.
Tots aquells que s’expressen així corren un risc molt més gran que a Europa.
Actualment no existeix cap llei a l’Iran, però si les autoritats consideren l’obra subversiva, aquesta es converteix senzillament en un crim.
L’art urbà només acaba de començar a l’Iran.
Esperem que prosperi.
Índia: la caça a "escala industrial" de falcons migratoris Amur
Cada any els residents de l'estat de Nagaland, a l'Índia, cacen milers de falcons migratoris Amur (Falco amurensis ) durant el seu pas per la regió.
La massacre va ser documentada per primera vegada el proppassat 1 de novembre per Shashank Dalvi i Sreenivasan Ramki al web de la campanya online "Conservation India" , on van descriure que "cada any se sacrifica l'esfereïdora xifra d'entre 120.000 i 140.000 ocells a l'estat de Nagaland durant el seu pas per la regió".
Cada octubre, un gran nombre de falcons Amur arriben al nord-est de l'Índia i Bangladesh, procedents de Sibèria, de camí a la seua destinació última: Somàlia, Kenya i Sud-àfrica.
Els falcons Amur volen fins a 22.000 km en un any, en una de les rutes d'aus migratòries més llargues.
Falcó Amur (Falco amurensis).
Imatge d'Alastair Rae, de Wikipedia.
CC BY-SA.
El mes passat, un grup d'activistes (Ramki Sreenivasan, de Conservation India; Shashank Dalvi, Bano Haralu i Rokohebi Kuotsu) van viatjar fins Nagaland, per tal de confirmar que milers de falcons són acaçats anualment durant el seu pas per la riba de l'embassament de Doyang.
Van acompanyar un grup de caça i van documentar la massacre :
Els Amurs es passen el dia sobre els cables de transmissió elèctrica (gairebé inaccessibles als caçadors) i baixen a zones boscoses al llarg de la riba de l'embassament per passar-hi la nit (veure mapa ).
Els caçadors se n'aprofiten despietadament d'aquest comportament i construeixen grans xarxes de pesca (d'entre 30 i 40 m de llarg i entre 10 i 12 m d'alt) pertot arreu de la zona de pernoctació.
Gran quantitat d'aus queden atrapades a les xarxes; queden enganxades quan arriben al vespre per dormir, o bé, quan marxen de bon matí.
Aquestes xarxes quedaven muntades de forma permanent i els caçadors passaven cada matí per treure'n les aus atrapades.
Es podien veure xarxes al llarg de tota la riba, cosa que no deixava cap zona segura per les aus.
Per muntar-les, van netejar camins i ramals a fons.
Aquí es pot veure el vídeo d'aquest terrible procés (advertència: conté imatges gràfiques):
La massacre dels falcons Amur, Doyang, Nagaland . Vídeo de Conservation India , a Vimeo.
Y aquí tenim les impactants xifres:
Cada grup de caçadors ha instal·lat com a mínim unes 10 xarxes.
De mitjana, unes 18 aus (18,30, n=23) queden atrapades a cada xarxa, el que significa que cada grup caça unes 180 aus al dia.
Aquestes dades van ser confirmades amb els caçadors.
També ens van informar que hi ha uns 60-70 grups de caçadors que operen diàriament.
Això significa que durant la temporada alta de migració, es poden arribar a caçar entre 12.000 i 14.000 aus per dia.
Les aus es venen porta per porta, com a carn fresca, als pobles més propers per unes 25 rúpies (0,34€).
Els informes detallen que els locals poden guanyar uns milers de rúpies amb la venda de falcons Amur fumats.
Cal dir que la matança dels Amur és il·legal i està penalitzada per les autoritats legals des del 2010.
La història es va difondre ràpidament i les notícies arribaren a tot el món, escandalitzant milers de persones.
Hi havia un gran nombre de peticions online .
Aviat, altres mitjans populars, com National Geographic, van posar en relleu el problema i van reclamar una solució global.
Des de National Geographic es va comentar:
No es pot permetre que els veïns de Nagaland, filmats per Conservation India, capturin falcons Amur, els trenquin les ales, els destriïn i els venguin, i tot per propòsits purament comercials.
Uns caçadors extrauen els falcons Amur de les xarxes.
Captura de pantalla del vídeo realitzat per Conservation India.
Birdlife International va escriure:
Sembla que les recents captures i massacres han sigut a "escala industrial" i, si no les aturem ràpidament, tindran un evident efecte devastador en la població global d'aquestes aus de mantenir-se en aquests nivells del tot insostenibles.
El web també confirma que, amb ajuda de la seva defensa legal, va passar el següent:
L'Honorable Ministra de medi ambient i boscos, la senyoreta Jayanthi Natarajan, va intervenir personalment, i tant el departament de boscos de l'Índia com l'administració del districte van actuar ràpidament per tal de destruir les xarxes i alliberar alguns falcons que encara hi restaven atrapats.
De moment, la venda de falcons s'ha aturat i almenys una persona ha estat empresonada.
Tot i així, els caçadors de Nagaland han desafiat la prohibició de caça durant molts anys, el que significa que això podria repetir-se, llevat que aquests caçadors locals canviïn d'hàbits.
El cap dels guardes forestals de Nagaland, a Dimapur, va afirmar en una nota de premsa :
La confiscació i l'alliberament de les aus que estaven sota la possessió dels delinqüents, lluny de dissuadir-los, els va causar ressentiment i va fer que es rebel·lessin contra les accions preses i continuessin amb la seva ofensiva.
La nota de premsa també apunta la necessitat de futures mesures com ara l'educació i una campanya de conscienciació, tant per als locals com per a les altres part interessades.
Segons les últimes notícies , el departament estatal de boscos, ecologia, medi ambient i vida salvatge ha enviat oficials forestals (DFOs) de Mokokchung, Zunheboto i districtes de Wokha, per tal de penalitzar immediatament els actes de captura i matança dels falcons Amur.
Bogdan Draganescu comenta al post de Conservation India:
Només pel fet que aquestes aus siguin nombroses i no es trobin en perill d’extinció, no significa que siguin menjar per als humans. Els animals han de ser respectats, no només a nivell individual, sinó també com a grups i societats.
La impunitat a debat per l'indult dels mossos culpables de tortura
El 27 de juliol de 2006, el ciutadà d'orígen romanès Lucian Paduraru sortia de casa, a Barcelona, amb la seva dona embarassada quan cinc homes es van llançar sobre ell i el van apallissar.
Els homes, que van resultar ser Mossos d’Esquadra, la policia autonòmica de Catalunya, no es van identificar com a tals.
Havien confós Paduraru amb un atracador.
Després el van portar a la comissaria de Les Corts, on van seguir amb els cops, els insults i les amenaces, i fins i tot li van posar una pistola a la boca.
Només quan un dels mossos es va adonar que hi havia càmeres a la sala on estaven, van cessar els maltractaments.
Es dóna la circumstància que Paduraru és hemofílic.
Aquest cas va ser exposat, amb altres, a l'informe d'Amnistia Internacional sobre la violència policial a Espanya, «La sal a la ferida» .
Les càmares de la comissaria de Les Corts capten uns mossos colpejant un detingut.
Foto del bloc «Chorizos ibéricos».
Els cinc mossos van ser jutjats en l'Audiència de Barcelona per delictes de tortures, lesions i detenció il·legal.
Tres d'ells van ser condemnats a sis anys i set mesos, un altre a dos anys i tres mesos i al cinquè li van posar una multa per maltractaments.
En el recurs, el tribunal suprem va rebaixar les penes, que van quedar suspeses a l'espera que es resolgués l'indult que havien sol·licitat.
Al febrer del 2012, el govern espanyol va concedir un primer indult al·legant que «investigacions policials posteriors» proporcionaven «nova i valuosa informació en relació amb els fets».
També es va tenir en compte el currículum dels agents i «el gran suport i les adhesions a l'indult».
L'indult reduïa encara més les penes de presó, a dos anys, i la falta d'antecedents dels mossos encausats els eximia d'ingressar a la presó.
També commutava la seva inhabilitació per ocupar càrrecs públics, substituint-la per una suspensió de dos anys.
No obstant això, l'Audiència de Barcelona va decidir de manera excepcional que ingressaren a la presó, al·legant alarma social i la perillositat d'aquests delinqüents.
Com a conseqüència, els mossos van demanar un segon indult.
El 23 de novembre es va saber que el govern espanyol, fent cas omís de l'opinió pública, havia concedit el segon indult als condemnats, commutant la presó per multes de 7.200 euros, a pagar «a terminis» de 10 euros durant dos anys.
Aquest segon indult ha indignat els ciutadans, que ho veuen com un clar moviment del govern a favor de la impunitat en un delicte tan greu contra els drets humans.
Al Tuiter, els hashtags #indulto i #justiciadeespaña van arribar a ser trending topics.
L'Abraham Escobar #14N i la Gloria Marcos expressaven la seva indignació:
@abraham_escobar: L'indult als mossos torturadors és vergonyós.
Aquest sistema polític està trencat.
La injustícia es legalitza i la impunitat es consolida.
‏@gloriamarcosmar: Gano Ping alliberat, torturadors indultats, el #PP enconratjant la brutalitat policial.
¿En quin país vivim? #JusticiaDeEspaña
Ricardo Sixto critica les últimes iniciatives del ministeri de justícia:
@Rsixtoiglesias: Espanya: s'indulta a torturadors i s'imposen taxes per recórrer a la justícia.
Ja no existeix un estat de dret. http://www.publico.es/espana/446355/
Aquest indult ha revelat altres fets que han tingut lloc en els darrers anys.
Els ciutadans comencen a descobrir que l'indult, un mecanisme pensat per humanitzar la justícia, ha estat utilitzat amb profusió pels governs espanyols per anul·lar les condemnes a delinqüents pròxims al poder.
Com explica Ignacio Escobar al seu article «L'indult: un abús de poder quotidià» :
som un dels països occidentals on el Govern abusa més d'aquesta prerrogativa arbitrària.
Des del 1977 ja hi ha hagut 17.620 indults, sempre segons les dades del BOE .
Entre els perdonats hi ha el millor de cada casa: colpistes del 23-F , terroristes dels GAL , polítics corruptes, jutges prevaricadors, grans empresaris i banquers defraudadors, narcotraficants...
És una mitjana de 480 a l'any.
Zapatero en va concedir 3.226 durant les dues legislatures, mentre que Aznar -plusmarquista nacional- gairebé va doblar aquest nombre, amb 5.916 indults.
Per comparar, George W. Bush va aprovar en vuit anys només 200 indults als EUA, un país gairebé set vegades més gran que Espanya
Uns 200 jutges s'han unit per signar un manifiest de repulsa per l'indult als mossos torturadors.
Aquests són alguns extractes del comunicat:
suposa una actuació contra la dignitat humana ja que incompleix l'obligació de l'Estat de perseguir qualsevol acte de tortura, sobretot quan és realitzat per agents que estan al seu servei.
La tortura és un dels pitjors actes contra la dignitat de la persona.
Aquesta dignitat és el fonament d'un ordre contitucional.
El Tribunal Europeu de Drets Humans ha condemnat l'estat espanyol per no investigar aquests fets.
Quan la Justícia actua, investiga i condemna, el Govern indulta.
Per descomptat, sembla difícil explicar davant el Tribunal Europeu semblant comportament.
La decisió del Govern és impròpia d'un sistema democràtic de dret, il·legítima i èticament inassumible.
no es pot pensar que altres poders de l'estat poden assumir competències que no són seves perquè la constitució les hi otorga al govern d'Espanya, i l'indult no és una facultat del poder judicial sino que és una facultat del poder executiu.
Però és possible que aquest indult serveixi per alguna cosa, com diu Ixaiac en un article del Huffintong Post :
Ahir el SUP , avui 200 jutges.
Potser alguna cosa sí que s'està movent.
Encara que per a molts ja és massa tard.
Però tan de bo es remoguin més i més consciències contra aquest constant abús de poder.
Tothom és benvingut a l'hora de restaurar la justícia social.
Els joves espanyols emigren per l'«esperit aventurer»
A principis de desembre, «Marina del Corral» va ser un dels temes més populars a Tuiter.
Del Corral, que s'ha fet famosa per les declaracions que fa fer el 29 de novembre i que van encendre les xarxes socials amb missatges indignats, és un alt càrrec del Ministeri de Treball i Seguretat Social ; concretament, la secretària general d'Immigració i Emigració .
La secretària general va dir que l'emigració dels joves espanyols no és només provocada per la crisi que afecta al país, sinó que també, «per què no dir-ho, és una conseqüència de l'impuls aventurer de la joventut», entre altres factors.
Joves espanyols, emigrants o aventurers?
Foto del bloc Lo que no pasa.
Com era d'esperar, els internautes no van perdre el temps, i els hashtags #espírituaventurero i #NoNosVamosNosEchan van recollir centenars de comentaris al cap de poques hores d'haver-se fet públiques les declaracions.
Hans (@Haannnssss), @08181 i Álvaro Velasco (@alvaro_velasco) reaccionaven de la següent manera:
‏08181@: Que algú li deixi clar a Marina del Corral que el que és d'aventurers és quedar-se a Espanya.
‏@alvaro_velasco: Marina del Corral...
Esperit aventurer és anar a fer esports extrems al Pirineu.
No treballar en un Burger de Berlín.
Nolesvotes recorda també els desnonaments que ja han provocat alguns suïcidis:
@Nolesvotes: Marina del Corral diu que els espanyols emigren degut al seu esperit aventurer i els desnonats es llencen daltabaix del balcó per practicar balconing
César (@CatoMad) constata que el govern sembla allunyar-se cada cop més de la situació real de la gent:
@CatoMad: Els aturats compren televisors de plasma i els joves marxen d'Espanya degut al seu esperit aventurer.
Govern d'Espanya, de peus a terra.
Els tuitaires zupertruper (@whoanrubi), Яubén Sánchez (@rubensancheztw), Ciudadano Libre (@SuperTTuitero) i SorriSorrilla (@SorriSorrilla) s'ho agafen amb humor:
Pancarta: «Si acabes una carrera a España tens 3 sortides: terra, mar o aire».
Foto de la web kaosenlared.net
@whoanrubi: Secretària g. d immi: "els espanyols emigrem perquè tenim un esperit aventurer".
Sí, és clar, i ens operem d'apendicitis per conèixer el nostre interior.
@rubensancheztw: Dels creadors de "no són retallades, són reformes" arriba "la crisi no provoca emigració, sinó esperit aventurer"
‏@SorriSorrilla: "Els/les subsaharians/es creuen l'estret amb patera perquè els agrada fer rafting d'alt risc" Marina del Corral
Mapa de l'emigració espanyola del segle XXI.
Imatge del bloc «Periodismo con Gafas»
Un grup d'emigrants espanyols a Suïssa ha publicat una carta oberta a Marina del Corral en la qual expliquen les penoses condicions que molts cops troben els emigrants quan surten d'Espanya:
A les històries positives d'aquelles persones que troben feina, se sumen les històries de mares i pares que deixen els seus fills a casa, d'espanyols que acaben dormint als seus cotxes o en llocs d'acollida perquè no troben feina i han acabat els estalvis que van portar, que no dominen la llengua però malgrat tot no els queda cap altra opció que sortir, històries de fracassos i de tornades a casa amb una situació molt pitjor que la que sentien abans de marxar.
El govern del qual vostè forma part ha reduït un 60% les ajudes econòmiques destinades a associacions i fundacions que ofereixen assistència social i mèdica a emigrants espanyols amb pocs recursos a l'estranger , ha reduït un 14,5% el pressupost de la Direcció General d'Emigració o ha patit la vergonya de veure com el President del Consell General dels Ciutadans Espanyols a l'Exterior afirma "Les lleis són com les dones.
Estan per violar-les" . només exigim una mica de respecte cap als ja milers d'espanyols i espanyoles honrats que no hem sortit del nostre país per veure quin vent bufa en altres llocs o viure una experiència enriquidora i tornar quan ens cansem.
Sortim del nostre país a la força i amb llàstima perquè no tenim amb què guanyar-nos la vida encara que tinguem formació bàsica o superior.
Un tribunal de Bangladesh acusa 'The Economist' de pirateig Aquest article forma part de la nostra cobertura especial de les protestes a Shahbag.
El Tribunal Criminal Internacional (ICT) de Bangladesh es va establir per a investigar i garantir la justícia en crims de guerra, crims contra la humanitat i de genocidi comesos durant la guerra d'Alliberament de Bangladesh al 1971.
El 6 de desembre del 2012 el tribunal per als crims de guerra va acusar la revista The Economist magazine de pirateria informàtica i li va demanar que explicara com va aconseguir emails i escoltar converses per Skype entre el jutge president Mohammed Nizamul Huq i el Sr. Ahmed Ziauddin, un expert en crims de guerra originari de Bangladesh però resident a Brussel·les, Bèlgica.
Els dos individus es coneixien des de feia 25 anys.
El tribunal va acusar The Economist d'“interferir la feina del tribunal i violar la privacitat del seu jutge president" quan la revista va contactar directament el jutge per parlar d'aquestes converses.
El 8 de desembre del 2012, The Economist va respondre amb un post al seu bloc on assegurava que havia "escoltat 17 hores de converses telefòniques gravades i havia vist més de 230 emails entre els dos homes".
A més, va publicar una breu explicació de la seua relació amb el Sr. Huq i el Sr. Ahmed.
La situació va empitjorar quan el diari local Amar Desh va publicar una traducció parcial de les converses.
Aquest material havia estat obtingut per un 'país estranger', segons suggereix el reportatge.
Amnistia per als criminals de guerra del 1971
El govern de Bangladesh sostè que es van matar uns tres milions de persones i entre 200.000 i 400.000 dones van ser violades per l'exèrcit paquistanès i els seus col·laboradors locals durant un dels pitjors genocidis de la història de la humanitat.
Segons un acord tripartit entre Bangladesh, el Pakistan i l'Índia el 1974, Bangladesh va lliurar al Pakistan 195 presoners de guerra paquistanesos pendents de judici i Pakistan mai els va processar.
Un comitè per determinar els fets dels crims de guerra va revelar que els col·laboradors locals de l'exèrcit paquistanès estaven implicats en almenys 53 tipus de crims.
Entre els col·laboradors locals hi havia un gran nombre de membres de Jamaat-e-Islami , un dels partits islàmics més grans del subcontinent, que durant la guerra es va oposar a Bangladesh i va fer costat al Pakistan.
En un esforç per la reconciliació nacional, el Govern va anunciar una amnistia (pdf, en) per a tots aquells que havien estat condemnats o acusats sota l'Ordre de Col·laboradors (1972), excepte aquells acusats d'assassinat, violació o incendi provocat.
Més tard, tots els judicis es van aturar i tots els acusats van ser alliberats, deixant una cicatriu en la societat, que considera que no s'ha fet justícia.
Unes noies amb pancartes mostren pintures de suposats criminals de guerra per a demanar un judici ràpid.
Imatge de Rehman Asad.
Copyright Demotix (30/11/2012)2010: reviscolen els crims de guerra i l'amnistia del 1971
El partit al govern, el Bangladesh Awami League, va crear l'ICT el 25 de març del 2010 després de fer alguns canvis a la llei de Tribunals Internacionals del 1973 i el judici dels criminals de guerra era un dels seus compromisos electorals.
Actualment, el tribunal està jutjant 10 individus, inclosos alguns líders de Jamaat, per provocar incendis, violar i cometre altres atrocitats durant la guerra del 1971.
El ICT ha estat criticat per diverses organitzacions de drets humans, que han expressat la seua preocupació pels procediments suposadament justos i imparcials.
A banda d'això, la societat civil de Bangladesh va acusar Jamaat-e-Islami de gastar-se milions de dòlars per fer lobby contra el ICT en diversos països, inclosos els Estats Units i el Regne Unit .
Jamaat, a més, està organitzant manifestacions a tot el país per aturar el judici als seus líders, sovint utilitzant mètodes violents com atacs a la policia .
La implicació de The Economist al Tribunal
La blocosfera es va encendre amb reaccions després de publicar-se la notícia que la revista The Economist havia estat acusada de piratejar els emails i les converses d'Skype entre el jutge president Mohammed Nizamul Huq i l'expert en crims de guerra Mr. Ahmed Ziauddin.
Aunarjo Sangeet preguntava:
Per què es va gravar/punxar o publicar una conversa privada d'un jutge sense el seu consentiment?
El tribunal definitivament hauria de preguntar per què.
El pirateig és un delicte sancionable a Bangladesh (i també al Regne Unit).
La qüestió és durant quant de temps van ser actius?
Fins quin punt van infringir la privacitat els hackers de Jamaat?
Aquest article d'investigació revela l'activitat sospitosa d'una pàgina de Facebook pro-Jamaat Facebook titulada 'Tribunal Awami Tribunal', que ha estat publicant l'àudio i vídeo de les converses d'Skype que ja estaven a Facebook i a Youtube molt abans que el diari local les publicara.
David Bergman, un periodista que cobria els temes de l'ICT al seu propi bloc, diu: "Ha incomplit The Economist el codi de conducta publicant els emails del Tribunal?".
I comenta:
Així que el fet que The Economist incomplira o no el codi de conducta periodística en publicar aquestes comunicacions per email depèn de si la publicació d'aquestes té un fort interès públic, i això depèn de com de seriós és el nivell d'incorrecció mostrat per les comunicacions publicades.
En un altre article , afegeix:
N'hi ha molts al govern, i entre els seus partidaris, que pensen que The Economist li la té jurada al govern de l'Awami League.
Això és principalment per un article que assegurava (sense cap tipus d'evidència) que el govern de l'Awami League havia guanyat les últimes eleccions amb 'bosses de diners i consells indis' .
A més, la revista també ha estat continuadament crítica amb els judicis de crims de guerra.
L'ex cap de Jamaat, Gulam Azam, és portat a la presó central de Dhaka per ordre del tribunal.
Imatge de Firoz Ahmed.
Copyright Demotix (11/1/2012)Els blocaires també discuteixen si les converses publicades tenen suficient interès públic, ja que bàsicament tractaven de molts afers personals i algunes discussions sobre el judici.
Pritom Das comenta :
Tant Ahmed Ziauddin com Ziaul Haque Nasim suggerien que el judici no havia de procedir ràpidament a petició del govern, sinó que se li havia de donar el temps que fóra necessari.
Parlaven d'un 'judici just' en diverses ocasions.
Arif Jebtik escriu :
Ziauddin no és un activista ni un líder polític, més bé és un advocat amb reputació internacional especialitzat en crims de guerra.
Si l'implica en una conversa així només pot ser per a ajudar a mantenir la qualitat del tribunal, així que hauríem d'elogiar-lo.
La llarga transcripció publicada al Daily Amar Desh està plena d'afers personals.
Els dos homes de llei discutien diferents qüestions de judicis tant domèstics com estrangers.
No veig cap discrepància.
Ara falta per veure si The Economist publicarà la història i si això tindrà cap impacte al Tribunal.
Vota per les set meravelles naturals de l'Àfrica
S'ha convocat un concurs anual perquè el públic voti les set meravelles naturals d'Àfrica. Actualment, la votació segueix oberta .
El concurs ha estat organitzat gràcies a l'esforç global de Seven Natural Wonders i, de moment, inclou 12 paratges arreu del continent africà.
Aquí teniu les candidates i altres aspirants que han quedat fora aquest any:
El delta de l'Okavango, Botswana
Hipopòtams prenent un bany al delta de l'Okavango, Botswana, el delta interior més gran del món.
El delta de l'Okavango és el delta interior més gran del món, format per l'aigua de les pluges que porta el riu Okavango.
El govern de Namíbia té intenció de construir-hi una central hidroelèctrica per regular el cabal del riu, però els ecologistes temen que aquest projecte destrueixi part de la fauna i la flora del delta.
L'escull de la mar Roja, Egipte, el Sudan i Eritrea
La mar Roja és un braç de mar que es troba a l'oceà Índic entre Àfrica i Àsia.
Els esculls s'estenen per gairebé 2.000 quilòmetres a la costa d'Egipte, el Sudan i Eritrea i hi conviuen més de 1.100 espècies de peixos.
Forcadelles a la mar Roja.
Imatge a Wikimedia Commons, de domini públic.
El Mont Kenya és la muntanya més alta de Kenya i la segona més alta de l'Àfrica després del Kilimanjaro.
Va estar cobert per una capa de gel durant milers d'anys.
El seu ecosistema proveeix d'aigua a uns dos milions de persones.
El parc acull uns 16.000 turistes cada any.
L'avinguda dels Baobabs, Madagascar
Habitants a l'avinguda dels Baobabs, Morondava, Madagascar.
L'avinguda dels Baobabs es troba entre Morondava i Belon'i Tsiribihina a la regió de Menabe, a l'oest de Madagascar.
Els arbres baobab, de més de 800 anys, poden arribar als 30 metres d'alçada i aquesta espècie en particular és endèmica de Madagascar.
El paratge va ser notícia recentment perquè es va produir un incendi que va cremar els arbres que s'havien plantat a prop dels enormes baobabs.
El bosc de pedres de Bemaraha, Madagascar
El bosc de pedres conegut com Tsingy en la Reserva Natural Integral de Bemaraha a Madagascar.
Imatge a Wikipedia, amb llicència CC-BY-3.0.
Tsingy de Bemaraha és una reserva natural que es troba prop de la costa oest de Madagascar, a la regió de Melaky.
Aquest parc nacional ha estat declarat Patrimoni de la Humanitat per la UNESCO i destaca pel seu bosc de pedres, que consta de pedres calcàries en forma d'agulles, originades per l'erosió de les aigües subterrànies i els vents.
La roca Zuma, Nigèria
La roca Zuma als afores d'Abuja. Imatge de Jeff Attaway al Flickr, amb llicència CC-BY-2.0.
La roca Zuma és un monòlit de 725 metres que es troba a Nigèria, al costat de la carretera que condueix a Abuja.
El seu malnom 'Gateway to Abuja' (La porta d'Abuja) ve d'aquesta carretera.
El Piton de la Fournause, l'illa de La Reunió
Erupció del volcà l'abril de 2007. Imatge de zatiqs al Flickr, amb llicència CC-BY-NC-SA.
El Piton de la Fournaise és un volcà en escut que es troba a l'est de l'illa de La Reunió a l'Oceà Índic.
És un dels volcans més actius del món.
Aldabra, illes Seychelles
Aldabra a les illes Seychelles. Imatge de Johny Shaw a Flickr, amb llicència CC-BY-2.0.
Aldabra és el segon atol de corall més gran del món i forma part de les illes Seychelles.
Gairebé no s'hi ha produit cap interferència humana i és la llar de la població més gran de tortugues gegants.
El Kilimanjaro, Tanzània
El volcà Kibo del Kilimanjaro. Imatge de Chris 73, amb llicència CC-NC-BY.
El Kilimanjaro és la muntanya més alta de l'Àfrica i la muntanya independent més gran del món, amb una alçada de 5.895 metres.
L'actual disminució del camp de gel del Kilimanjaro s'assembla al retrocès de les glaceres a altres glaciars situats a latituds mitjanes i baixes del planeta.
A aquest ritme, es prevé que el Kilimanjaro es quede sense gel entre el 2022 i el 2033.
Cràter del Ngorongoro, Tanzània
Un lleó jove de caça al Cràter del Ngorongoro de Brocken Inaglory. Imatge a Wikimedia, amb llicència CC-BY-3.0.
El Cràter del Ngorongoro és una gran caldera volcànica intacta i sense aigua que es troba a l'oest d'Arusha, en el massís del cràter de Tanzània.
Dins del cràter hi conviuen gairebé totes les espècies individuals de la fauna de l'est d'Àfrica, uns 25.000 animals.
La migració del Serengueti, Tanzània
Nyus creuant el riu de Stefan Swanepoel. Imatge a Wikipedia, amb llicència CC-BY-3.0.
La migració del Serengueti és la migració d'animals més gran i llarga del món.
Cada any, la gran migració dels nyus comença a la zona de Ngorongoro al sud del Serengueti i es dóna de gener a març, quan comença l'època d'aparellament. El viatge l'inicien 750.000 zebres seguides d'1,2 milions de nyus.
El desert del Sàhara
Camells a la Guelta d'Archei, Ennedi, nord-est del Txad.
Imatge a Wikipedia, amb llicència CC-BY-2.0.
El desert del Sàhara és el desert més gran del món de tipus càlid.
El desert abasta, si més no en part, els països d'Algèria, el Txad, Egipte, Líbia, Mali, Mauritània, el Marroc, Níger, el Sàhara Occidental, el Sudan i Tunísia.
Vers el sud, el Sàhara està delimitat pel Sahel, un cinturó de sabanes semi-àrides.
Suggeriments dels blocaires
Un gran nombre de meravelles naturals han quedat fora d'aquesta llista, així que alguns blocaires han afegit altres paratges als seus blocs.
No obstant, el tema ha generat certa controvèrsia, ja que alguns dels països apareixen diverses vegades i a altres no se'ls menciona, malgrat que tenen bones candidates.
Les cascades Victòria, Zàmbia i Zimbabwe
Les cascades Victòria que es troben a la frontera entre Zàmbia i Zimbabwe ja són considerades una de les set meravelles naturals del món.
Persones nadant a la vora de les cascades Victòria en una piscina natural a la qual s'accedeix a través de l'Illa Livingstone.
Imatge de Wikimedia Commons, alliberada al domini públic pel seu autor Ian Restall.
El canó del riu Blyde a Sud-Àfrica
El canó del riu Blyde es troba a la província de Mpumalanga i forma la part nord de l'escarpa del Drakensberg.
S'estén 26 quilòmetres i té una profunditat de 762 metres.
El canó està format principalment de pedra sorrenca roja.
Cascada coneguda com "The Weeping Face of Nature" (La cara plorosa de la natura) al canó del riu Blyde.
Imatge de Ptosio a Wikipedia, amb llicència CC-BY-3.0.
Podeu agregar més llocs que no es troben al procés de selecció en la secció de comentaris de sota.
"Com va per Bamako?"
Conversa amb Awa (Mali)
Condemnen l'editor d'una revista tailandesa per "insultar" el rei
La sala d'audiències de Bangkok (Tailàndia) estava plena a vessar i commocionada el 23 de gener passat, després de sentir el veredicte del Jutjat Penal que va condemnar a 11 anys de presó Somyot Prueksakasemsuk, activista dels drets laborals i editor de la revista Voice of Taksin , per crims de lesa majestat (insultar la família reial).
La commoció no era només pel veredicte de culpabilitat, sinó sobretot per la duresa de la sentència.
Mentre que la pena màxima per violar les lleis de lesa majestat és de 15 anys, casos anteriors havien estat condemnats a penes de presó més curtes.
Somyot no va tenir tanta sort i va ser bufetejat amb un sentència de 5 anys per cada delicte, dos càrrecs en total, més un any addicional per la pena d'un any suspesa, ara cancel·lada, que havia rebut el 2009 (per un càrrec diferent).
Somyot escortat mentre surt del Jutjat Penal després d'haver estat condemnat a 11 anys de presó.
Foto de Lillian Suwanrumpha, Copyright @Demotix (1/23/2013)
Per a Somyot és un gran desengany perquè, segons es diu, es mostrava optimista i creia que se'l consideraria innocent perquè no pensava que havia comès cap delicte.
Prachatai informa que un amic de Somyot de la presó tailandesa, on Somyot ha estat detingut durant més de 20 mesos, va revelar que Somyot esperava que el tribunal ratificaria la "justícia" i "faria el bé".
El seu advocat apel·larà contra la sentència i demanarà que se'l declari lliure sota fiança.
L'optimisme de Somyot sorgeix de la naturalesa dels seus delictes.
Somyot era l'editor d'una revista política, Voice of Taksin (prohibida el 2010), on va publicar dos articles al març del 2010 que les autoritats van considerar que violaven les lleis de lesa majestat.
Va ser acusat formalment el 2011, i després d'haver-li denegat la llibertat sota fiança 12 vegades, finalment el van condemnar el 23 de gener del 2013.
Aquests articles van ser publicats sota pseudònims i no feien cap menció directa a la monarquia.
Tot i això, el tribunal creia que no estava clar a qui es referien els articles i que Somyot, com a editor principal, hauria d'haver sabut les repercussions que aquella publicació tindria.
"El procediment del Tribunal mostra que els articles que Somyot va publicar no contenien visions acadèmiques de la monarquia.
Els articles eren insultants en la seva naturalesa i van perjudicar el Rei" va dir el jutge Thawee.
El veredicte va rebre moltes crítiques dels grups defensors dels drets humans a Tailàndia i internacionals, així com d'agències de notícies internacionals.
A Tailàndia, però, les notícies van tenir una cobertura més discreta per part dels mitjans de comunicació.
Les reaccions dels internautes al veredicte de Somyot, com en altres casos anteriors, divergeixen.
Alguns creuen que Somyot va tenir el que es mereixia perquè havia violat la llei de lesa majestat del país.
Mitrapaap diu en una pubicació de la plataforma del Bangkok Post:
Era allà fora, lliure sota fiança.
Sabia perfectament els riscos de no tenir la boca tancada.
Cadascú ha de prendre les seves decisions basades en les lleis, tant se val si hi estàs d'acord o no.
No es canvien les lleis per violar-les.
Ploydonut va afegir:
Tailàndia és un bon país i gent dolenta que insulta el nostre país, les nostres institucions i que cometen delictes haurien d'anar a la presó durant molt de temps.
Khon Thai Hua Jai Singh va escriure a la plataforma Manager:
Per tots aquells que formen part del moviment antimonàrquic: si creieu que Tailàndia no és un bon lloc per viure perquè tenim la monarquia, llavors abandoneu el nostre estimat país, el país que venera la nostra monarquia.
O si penseu que heu estat enganyats pel criminal condemnat...
Ara és el moment de canviar d'idea.
No és pas massa tard perquè aquesta societat i la vostra família us perdonin pel que heu fet.
Heu d'escollir el vostre camí.
Al contrari, grups defensors dels drets humans tant de Tailàndia com de l'estranger condemnaven el veredicte i alguns deien que Somyot havia rebut aquesta dura sentència perquè era també un activista que proposava una reforma de l'article 112, que recull la llei de lesa majestat.
10 anys és una pena massa dura per una persona que té una opinió diferent dels altres.
Respectar les diferents opinions i els diferents valors és alguna cosa que la societat ha d'aprendre, argumenta un activista tailandès.
Luk Chaona Thai va escriure a la plataforma de Prachatalk:
El veredicte de culpabilitat de Somyot és un empresonament contra la llibertat de pensament.
És natural, per als éssers humans, tenir diferents punts de vista i les persones han de poder viure en una societat on la gent tingui diferentes opinions.
La decepció més gran, si bé no sorprèn, és la reacció inexistent del govern de Yingluck.
Després de tot això, la revista proThaksin es va transformar en una publicació de les "Camises vermelles" (estretament lligada a l'antic primer ministre Thaksin, el germà del primer ministre Yingluck), el "Poder vermell".
Thida Thavornesth, com a presidenta del Front Unit Nacional per a la Democràcia contra la Dictadura (FUNDD), es trobava al judici de Somyot i, a més, bastants grups de "camises vermelles" han organitzat activitats per a recolzar la campanya "Somyot Lliure".
Tot i així, però, es creu que el partit governant Pheu Thai no té cap intenció d'intervenir en aquest cas.
Tal com diu el professor Cuncan McCargo:
Yingluck Shinawatra està duent a terme un delicat acte d'equilibri per tal de preservar el problema polític que la manté en la seva oficina i això vol dir preservar legítimament les institucions conservadores del país, incloent-hi el palau, la judicatura i l'exèrcit.
Desig d'any nou per un Taiwan desnuclearitzat
Cada any els taiwanesos es reuneixen al voltant del Taipei 101, l'edifici més alt de Taiwan, per a veure els focs d'artifici i celebrar l'arribada de l'any nou.
Aquest any, la celebració va ser molt especial, ja que cantants famosos, ecologistes i joves activistes van treballar plegats per mostrar que el desig comú de tots el taiwanesos pel 2013 és una terra desnuclearitzada .
Els cantants van actuar a les festes de la nit de cap d'any i cantaren cançons antinuclears.
Els grups ecologistes van organitzar una campanya de signatures conjunta per tal d'establir un consens entre els taiwanesos per una política de desnuclearització.
L'acció més cridanera la van dur a terme un grup d'activistes juvenils sota la xarxa Citizens No Nuke , que van projectar un símbol antinuclear sobre el Taipei 101 durant l'espectacle de focs d'artifici anual.
Poc després van penjar la seva acció al Youtube.
A sota trobareu l'explicació del seu acte a la pàgina web del grup :
Taiwan corre un risc crític ja que dues centrals nuclears, la NPP1 i la NPP2, el coeficient de resistència sísmica de les quals s'estima evidentment inferior a la de Fukushima Daiichi NPP, estan situades molt a la vora de la zona de falla activa de l'arc volcànic... Segons l'investigador en energia nuclear Koide Hiroaki, un cop s'alliberin els materials radioactius del NPP4 Taiwan, a les regions del nord l'exposició tindrà com a resultat 30.000 morts immediates i 7 milions de residents amb enfermetats cròniques o càncer.
El material radioactiu s'estendrà a través de les corrents marines i l'atmosfera, portant el desastre als països veïns i, finalment, a tot el món.
Tots els ciutadans del món comparteixen inevitablement el risc i les conseqüències potencials de la tecnologia de l'energia nuclear.
Independentment dels debats i l'angoixa de la societat, o de les qüestions de seguretat i gestió, els funcionaris del govern no han aclarit els problemes sense la determinació de la responsabilitat pròpia.
El descontentament amb la situació ha arribat a un punt crític.
És l'hora d'acabar amb la tecnòpoli... Declarem sense cap patiment que Taiwan és un país democràtic; la nostra voluntat, no ser dominats per l'1% privilegiat.
I si el nostre govern no exerceix la seva responsabilitat amb els éssers de la Terra, el 99% s'unirà i exercirà el seu dret.
Som el 99% i ens veurem les cares al final del camí.
Símbol antinuclear projectat al Taipei 101.
Imatge de Citizens Nonuke.
El fiscal demana que flagel·lin les manifestants saudites
El grup activista anònim @e3teqal (que significa "detenció") va informar que es va fer ús de la força durant l'arrest de les dones i els nens :
@e3teqal: Urgent: L'assalt a les dones i els nens quan van ser traslladats a la força va quedar documentada gràcies a un vianant.
Les dones envoltades per les forces policials el 5 de gener de 2013, via @ImaQh
Un cop les dones i els nens van ser detinguts, els seus familiars es van dirigir cap a la presó d'al-Safra, prop de Buraida, on es deia que els tenien retinguts.
La policia antiavalots va rodejar la zona, però la seguda va continuar tota la nit.
Al matí, el príncep de la província de Qassim, on es troba Buraida, va dictar l'ordre d'alliberar alguns dels manifestants, traslladar-ne uns altres a Riyadh (incloent-hi almenys un nen) i continuar retenint la resta a Buraida.
A les 14:06 hores, un dels que participaven en la seguda va tuitejar:
@m44au: Estem rodejats.
Hi ha cinquanta homes i deu dones.
Pregueu per nosaltres, i veniu a ajudar.
Més tard, aquell mateix dia, alguns dels manifestants van ser alliberats després de prometre que mai més es tornarien a manifestar.
Una d'elles va tuitejar:
@majeed06: Un senyor molt vell estava plorant molt.
Quan l'interrogador li va preguntar: "Què vol?", ell va respondre: "No demano els meus fills, només vull les meves filles".
El matí del 9 de gener, amb una puntualitat sense precedents, van portar als tribunals de Buraida tres de les dones detingudes a la primera manifestació.
El judici va ser secret, i el jutge va insistir que només un home podia acompanyar cada dona.
Les forces de seguretat del tribunal mantenien a fora els activistes i familiars.
El fiscal va dir que les dones haurien de ser flagel·lades per haver-se manifestat:
@abdulllah1406: El fiscal Ibrahim al-Dihish va demanar al jutge que fés empresonar i flagel·lar les detingudes i va insistir-hi.
@abdulllah1406: El jutge va demanar a les dones en diverses ocasions que es disculpessin per haver-se manifestat, però s'hi van negar.
@abdulllah1406: Una de les detingudes va dir: Juro davant Déu que encara que ens condemni a quinze anys de presó, no demanarem perdó.
Estem demanant el nostre dret legítim.
El jutge va dictaminar que les dones eren culpables, però que els cinc dies que havien passat detingudes eren suficients.
La resta de les manifestants, incloent les que es van traslladar a Riyadh, segueixen detingudes sense judici.
El Tadjikistan roman un 'infern per als gais'
La problemàtica gai és encara un tema tabú al Tadjikistan.
Tot i que el país va despenalitzar l'homosexualitat fa quinze anys, no s'aprecia gaire tolerància cap a les minories sexuals dins d'una societat fonamentalment conservadora.
A les actituds homòfobes, cal afegir que els pocs individus que s'atreveixen a revelar la seua 'inusual' orientació sexual esdevenen un blanc fàcil per als abusos físics i psicològics, incloent-hi els de la policia (pdf ).
Com a resultat, la comunitat lèsbica, gai, bisexual i transsexual (LGBT) roman "una de les parts més hermètiques i reservades de la societat tadjik".
Una discussió recent a la blocosfera del país ens brinda una ullada excepcional al que significa ser gai al Tadjikistan i com la gent del país percep els membres de la comunitat LGBT.
'Significa DOLOR...'
La discussió va començar a partir que el blocaire Rishdor va descriure un violent incident a la seua universitat.
Els estudiants van descobrir que un dels seus companys de classe era gai.
Rishdor escriu :
Per algun motiu, tothom s'ho va prendre com una ofensa personal.
Es va decidir que havien de donar-li una lliçó .
Al voltant de vuit dels nostres companys de classe el van apallissar als serveis.
El van colpejar greument; hi havia molta sang al seu rostre i a la seua roba...
Entre molts altres comentaris dessota d'aquesta entrada del bloc, un lector suggereix que l'incident reflecteix una actitud popularment estesa cap als gais al Tadjikistan:
Crec que no és la primera vegada .
Mentre estiga al Tadjikistan, haurà de seguir enfrontant-se a aquesta actitud.
Cada dia.
I si demana ajuda , l'apartaran d'un cop de peu, tot ridiculitzant-lo; haurà de patir una actitud depreciativa allà on vaja, i una multitud de gent jove li anirà sempre al darrere, pertot arreu.
Realment ho lamente per ell.
Un altre lector, Shakha, pregunta :
Per què persisteix aquesta actitud cap als gais al nostre país?
Ser gai ja no es considera cap crim; l'estat no castiga oficialment la gent per aquest motiu.
I la ciència moderna ha demostrat que l'homosexualitat no és cap tipus d'aberració psiquiàtrica que pot ser tractada amb medicació (o mitjançant lapidació o flagel·lació)...
En resposta al post de Rishdor, un altre blocaire, Drugoi (Diferent) escriu :
Saps el que significa ser gai al Tadjikistan?
No podreu imaginar res de pitjor!...
SER GAI SIGNIFICA ESTAR INFRAVALORAT!
Per tothom.
Significa estar condemnat a la solitud i a la indiferència, fins i tot per part de la teua família i amics; ser víctima del seu menyspreu i la seua compassió per ser de la manera que eres. que intentaran convéncer-te, o convéncer-se ells mateixos, que és tan sols una malaltia i que hauria de tractar-se el més aviat possible.
Significa DOLOR, PATIMENT, INSULTS, SOLITUD, HUMILIACIÓ.
En un altre post en resposta titulat "Deixa els gais en pau", el blocaire Fragaira insta els lectors:
Pareu d'interferir en la vida dels altres...
Apreneu a tractar els éssers humans com a éssers humans, abans que com a xiques, xics o gais...
Accepteu les persones tal com són.
Sigueu tolerants.
Què us importa si una persona prefereix el sexe amb un home o una dona?
'Un infern per als gais'
Tanmateix, els comentaris dels lectors a aquest darrer bloc indiquen que els membres de la comunitat LGBT no estan a prop d'aconseguir l'acceptació majoritària al Tadjikistan.
Un lector anònim comenta :
Tant si vivim en l'Edat Mitjana com en el present, el que està prohibit està prohibit.
Ningú no hauria la seua fe per reconèixer que aquests malalts formen part de la societat...
Un altre blocaire, Teocrat, argumenta que acceptar els drets dels gais és com si s'acceptaren els drets de zoòfils i pedòfils.
També suggereix que "si els gais volen que se'ls tracte com a qualsevol altra persona, llavors haurien de comportar-se com ho fa tothom".
El blocarie Bachai Sako va més lluny en negar els gais un lloc a la societat tadjik:
Els homosexuals no són ni tadjiks ni musulmans.
Són malalts, o animals.
Sota d'aquests comentaris, Mustafo escriu :
No he tingut ocasió de conèixer cap homosexual al nostre país.
Però, a jutjar per aquests comentaris, el Tadjikistan és un infern per als gais.
Els tuitaires inventen usos per a l'aeroport sense avions de Castelló
Poques vegades els aeroports són protagonistes de les notícies, si no és per algun desastre aeri o perquè les vagues del seu personal els converteixen en un purgatori per als usuaris.
Però Espanya té un aeroport amb estrella pròpia, que des de la seua inauguració ha fet córrer rius de tinta líquida i electrònica: l'aeroport de Castelló.
Aquest aeroport es va gestar, com tantes altres obres públiques absurdes, en la dècada prèvia al començament de la crisi, i va ser inaugurat a so de bombo y plateretsper l'aleshores President de la Diputació de Castelló, Carlos Fabra, al març del 2011, unes setmanes abans de les eleccions municipals, tot i que les instal·lacions no tenien vols programats.
De fet, ni tan sols tenien permís de navegació aèria.
A l'acte hi van assistir 1.500 persones, entre elles Francisco Camps, president de la Generalitat Valenciana en aquella època, que va deixar el càrrec quan va ser imputat per suborn d'autoritat.
La inauguració va tenir alguns moments al caire del ridícul que recull aquest divertit vídeo de El Intermedio, el càustic programa de «laSexta».
A la llista de despropòsits que envolten aquest aeroport cal afegir-hi un error en la construcció que inutilitza la pista d'envol i aterratge i obliga a reformar-la abans de la seva estrena, i la construcció d'una escultura faraònica –homenatge a Fabra, segons l'autor– a la rotonda d'accés, que ha costat 300.000 € i que no ha suportat la humitat de la zona.
Taques d'òxid a l'estàtua que presideix l'entrada a l'aeroport.
Foto del bloc Hits Book.
L'aeroport, tot i que no està operatiu, té unes despeses anuals considerables, com desglossa aquest article de elplural.com:
Juan García Salas, director general d'Aerocas , va cobrar l'any 2011 88.104 euros, una quantitat bastant superior als 84.200 euros bruts que va guanyar el 2010. (...)
Encara n'hi ha més.
Les despeses d'explotació de l'aeroport de Castelló van ascendir el 2011 a un total de 6.484.935 euros.
D'aquest total, 5.092.596,22 euros es van gastar en l'apartat de publicitat, propaganda i relacions públiques; és a dir, més del 78%.
De la resta, 918.663 euros van anar a parar a serveis professionals independents; 368.865,49 euros als salaris dels set treballadors; 223.074 euros a treballs realitzats per altres empreses; 129.430 a altres serveis; 23.412 a arrendaments i cànons i 23.006 a serveis bancaris o similars, entre d'altres apunts.
Carlos Fabra, principal promotor d'aquest aeroport i polític del Partit Popular, pertany a una família de llarga tradició política a Castelló.
Va ser president de la diputació d'aquesta província del 1995 al 2011, càrrec que va deixar després de ser imputat per delictes de suborn i tràfic d'influències l'any 2010.
És també el pare d'Andrea Fabra, diputada del PP que es va fer malauradament cèlebre fa uns mesos en cridar al Congrés «¡Que se jodan!» quan el president Rajoy anunciava noves retallades en les prestacions als aturats.
Fa uns dies, el mateix Fabra, que ara presideix Aerocas, va anunciar que un grup empresarial de capital risc ha fet una oferta per a comprar l'aeroport de Castelló per 200 milions d'euros.
L'operació, tot i que no és ni molt menys tan avantatjosa com la presenten els gestors d'Aerocas, no deixa de ser una bona notícia, posat el cost de manteniment de les instal·lacions.
Tanmateix, la notícia ha sorprès a molta gent, ja que aparentment l'aeroport és una infraestructura completament inútil, i cal preguntar-se per a què voldria ningú fer-se'n càrrec.
Per això, a tuiter es van llançar les etiquetes #UsosAeroportCastelló i #NuevosUsosAeropuertoDeCastellón , que va arribar a ser tema del moment el 10 de gener. Els internautes els van omplir d'idees molt noves, priginals i iròniques.
Eiryah Udhen i Eva es decanten per l'esport:
‏@Eiryah: Recinte de qualitat extraordinària per realitzar la Champions League de petanca
‏@evitalunera: A partir del 7 de juliol, els encierros de San Fermín
Marina Segovia i David Antonio Tomico són més partidaris de l'art:
@marinuxy_94: una escola d'escultors de figures d'aeroports
@DTomico: Monument homenatge a la soledat
Jose melchor valero i Magnes estan a favor de dedicar-lo a la vida nocturna:
@ValNyx: Fumador de marihuana.
Almenys que hi voli algú” AAAAJAJJAJAJAJ
Mart amb més tràfic aeri que l'aeroport de Castelló.
Imatge de Cuánta Razón.
Javier Etxarri, Tanya G i ElNinjaDeLasGalletas es decanten per la fauna:
@tormentad: I paralitzar l'activitat normal de l'aeroport? que esteu bojos?
XD XD
‏@JordiDiaz71: Podria utilitzar-se d'aeroport, que és de l'única cosa que sembla que al final no s'utilitzarà
Un tuitaire kuwaitià, empresonat per insultar l'Emir
Set mesos després de la sentència que comdemnà un usuari de Tuiter a cinc anys de presó per difamar l'Emir de Kuwait, un altre usuari de la xarxa social, Ayyad Al-Harbi, va ser condemnat el 7 de gener de 2013 a dos anys de presó pels mateixos càrrecs.
Al-Harbi va escriure diversos tuits criticant l'Emir i la repressió de protestants pacífics.
D'acord amb l'ordre judicial (publicada per Sabr online), Ayyad va ser processat perquè els seus tuits contenien les següents línies:
-Maleït sigui cualsevol governant que empresioni la seva gent.
Maleït sigui qualsevol governant que tingui més oposició que seguidors.
-La seva altesa, la major unió entre kuwaitans va ocòrrer a la plaça Erada i vostè la va atacar.
-Què en queda? Res de revolució, res de desenvolupament, res de llibertat, res de dignitat, res de parlament, res de votar, res de protestes, res d'objeccions, per l'amor de Déu, què ens estàs fent?
-De manera que: hauria d'insultar i acusar persones de coses sense tenir-ne proves i dir que això és llibertat o hauria de dir que el meu compte està hackejat i ser alliberat?
-Si no ets Kuwaità, aleshores ets del Golf.
Te les veuràs amb l'opressió, la tirania i l'arrest.
-El tirà i l'opressor no haurien de ser perdonats, haurien de caure, tenir un judici i ser empresonats i executats.
-Maleït sigui l'estat que no deixa de menjar-se la dignitat del seu poble només perquè aquest s'hi està oposant.
L'Al-Harbi també va ser acusat de retuitejar un poema del poeta iraquià Ahmed Matar, crític dels dictadors.
El tuitaire també va publicar un tuit quan l'Emir va marxar a Jordània en què deia:
Des que va marxar a Amman de pesca, els nens cantaven per portar la pluja després que els adults estiguessin cantant: "colpejar la gent ha esdevingut la norma".
Just després que fos anunciada la seva sentència, n'Al-Harbi va publicar el seu últim tuit.
@ayyadQ8Q8: Demà al matí, el veredicte del jutjat corresponent al meu cas contemplarà els càrrecs imputats per la seguretat estatal: difamar l'Emir, difondre falses notícies a l'estranger i fer un mal ús d'un telèfon mòbil.
Necessito les vostres pregàries.
Els usuaris de Tuiter de Kuwait i d'altres països van mostrar-se crítics davant una sentència com aquesta, que vulnera el dret a la lliure expressió de les persones.
Un amic de l'Ayyad, en Hussian Al-Shammari, va publicar una foto de l'Ayyad amb el següent comentari:
قبل يومين أخرج لي عياد الحربي السلاح الخاص الذي حُكم عليه بالسجن بسببه ، كان عبارة عن 140 حرف وأحلام ممتدة للسماء !"@Havana_H : Fa dos dies, l'Ayyad Al-Harbi em va mostrar la seva arma especial que el tindrà a presó dos anys: 140 caràcters i somnis que toquen el cel."
El diari digital Sabr va publicar una foto del seu passaport com a reacció a aquells que l'acusen de ser un ciutadà saudita:
L'activista Egipci Gamal Eid va comentar en solidaritat:
@gamaleid: Els nostre amic i col·lega Ayyad al-Harbi de Kuwait va estar amb nosaltres tuitejant fins ahir i ha esdevingut un nou número a la llista de presoners de consciència.
Monther Alhabeeb, de Kuwait, qui va ser arrestat anteriorment en una protesta, va publicar un tuit després que es fes pública la sentència a l'Ayyad:
@Montheralhabeeb: A cada minut que passa mentre ets a presó, respires la teva llibertat.
Aquests minuts passen com hores per a nosaltres ja que estem constantment assaborint el dolor.
La blocosfera cubana comenta l'esperada reforma migratòria
L'entrada en vigor el 14 de gener de l'esperada reforma migratòria podria acabar amb el terrible drama humà que ha suposat durant anys la decisió de quedar-s'hi o sortir de Cuba.
Durant molt de temps, la qüestió de la sortida del país, ja fos temporal o definitiva, ha donat lloc a nombrosos articles a la blocosfera cubana.
A l'agost del 2012, Melisa Cordero, autora de "Los otros ojos de Eva", va fer al·lusió a les "missions internacionalistes", projectes governamentals d'ajuda a altres països, fonamentalment en sectors com l'educació i la salut, que representen també un alleugeriment econòmic per als professionals cubans.
Tanmateix, Cordero recordava l'enorme cost humà de la separació de les famílies durant llargues temporades:
La nena no té ni cinc anys i tu t'assomes al bressol a les tres de la matinada i tractes de gravar-t'hi els seus detalls.
El viatge serà aviat.
Creuaràs l'Atlàntic i la trobaràs a faltar immediatament, a cada segon i fins i tot en somnis, i et semblarà veure-la cada cop que un nen africà, negret i brut, se t'apropi en una consulta. (...)
Els dubtes recorren el cos, estàs indecisa i la teua família: "sí, dona, marxa, nosaltres tindrem cura d'ella"; i el teu marit amb el rostre compungit i sense dir paraula i la nevera mig buida i les necessitats colpejant-te la consciència.
La comissió mèdica és sàbia, pero tu no saps si quan la nena creixi, t'agrairà les joguines i el televisor de plasma i el microones i la roba que té de més o et retreurà totes les hores d'absència.
En un altre article fictici, l'autora explica la sortida d'un pare pel port de Mariel:
Mon pare se'n va anar en un bot construït amb poliespuma i suro, amb llàgrimes de nit, després de sopar, quan era difícil agafar el son amb uns pocs grans d'arròs a l'estòmag.
Mon pare va marxar pel Mariel, va arrossegar el bot per la vorera i després pel carrer de l'escola i va passar per davant de la carnisseria que estava en vaga.
Mon pare es va llançar a la mar, es va empentar ell mateix sobre les ones i es va perdre a l'horitzó deixant-nos un lloc buit a taula i les esperances de tornar a omplir, molt aviat, les cassoles.
Mon pare va marxar una tarda, fa algun temps, potser una mica més, i encara no hem esbrinat, exactament, en quin indret del Carib llançar-li flors.
A partir del 14 de gener de 2013, els ciutadans cubans podran sol·licitar els passaports a les oficines del Carnet d'Identitat i Registre de Població així com d'Immigració i Estrangeria per a viatjar fora del país sense necessitat de demanar permís al govern.
Oficinas de Inmigración y Extranjería durante el primer día de la reforma migratoria.
Foto: Cortesía de Jorge Luis Baños
D'acord amb un reportatge de l'Havana Times , que cita la Direcció d'Immigració i Estrangeria, un total de 195 espais han estat habilitats amb aquesta finalitat.
Segons la mateixa revista digital , "s'estima que la històrica reforma beneficiarà un gran nombre de cubans que, sempre que puguen finançar el viatge i obtinguen el visat del país de destí, podran viatjar amb major facilitat a l'estranger".
Tanmateix, "no implicarà la sortida massiva de l'illa.
La gran majoria de països demana un visat d'entrada a una gran part de les Antilles".
Respecte als viatges cap als Estats Units, un article publicat al lloc web Café Fuerte assenyala:
Cuba permetrà que els seus ciutadans puguen viatjar com a emigrats i acollir-se fins i tot a la coneguda com Ley de Ajuste Cubano (CAA) o Cuban Refugee Adjustment Act als EUA sense perdre els seus drets com a residents de l'illa en un termini de dos anys, va anunciar un alt funcionari del govern.
Però alguns ciutadans, entre els quals es troben els esportistes d'alt rendiment, encara hauran de sol·licitar permís per sortir del país.
A més, la llei inclou un incís que ha estat qüestionat per diversos blocaires.
Fernando Ravsberg, autor de Cartas desde Cuba, apunta :
L'incís "H" tanmateix, informa que tampoc podran viatjar "quan per altres raons d'interès públic, ho determinen les autoritats facultades".
Una curiositat legal que no estableix clarament quines poden ser les "raons" ni quines són les "autoritats" (...)
Una ambigüitat així dóna un poder absolut als funcionaris sobre el ciutadà.
L'escassedat de mestres podria ser considerada una raó d"interès public" i el ministeri corresponent pot sentir-se l'autoritat facultada per impedir el viatge d'un educador.
No obstant això, l'agència AP va publicar un reportatge on revelava que "segons un informant anònim, diversos directors d'hospitals van mantenir dissabte 12 de gener una reunió amb el Ministre de Salut, on se'ls va informar sobre una ressolució que permetrà la normalització de la sortida de tot el personal del sector”.
Per la seua banda, Manuel Henrique Lagarde va comentar la situació de la blocaire cubana Yoani Sánchez:
A la sortida de les oficines del Departament d'Immigració i Estrangeria del municipi Plaza de la Revolución en 17 i K en el Vedado, la blocaire, en declaracions a la premsa estrangera, va afirmar que havia sol·licitat que li feren un passaport nou i l'havien informat que en 15 dies laborables, el temps que triga la confecció del document, podria sortir del país.
Decenes de mitjans internacionals s'han fet ressò de la notícia i alguns usuaris de les xarxes socials celebren la reforma migratòria cubana des d'altres països, tot i que molts es mostren crítics :
La tan esperada eliminació dels obstacles imposats durant dècades als cubans per sortir del seu país ha entrat avui en vigor, però a un alt preu, cent dòlars per passaport, el més car de la regió després de Xile.
La televisió estatal cubana va retransmetre un programa amb més detalls sobre la reforma.
La blocosfera cubana dóna la benvinguda al nou any
L’any 2012, marcat per la visita del Papa Benet XVI a Cuba, el pas devastador de l’huracà Sandy, la polémica regulació legal del usos públics de la música, entre altres esdeveniments, va deixar una traça en els relats de la blocosfera de l’illa.
La celebració del Nadal a Cuba també va ser motiu d’anàlisi en alguns blocs.
Roberto Méndez, en el seu article “La cultura de la Navidad” (La cultura del Nadal), recopila dades històriques sobre l’evolució d’aquesta tradició a l’illa.
Fins ben avançats els anys 60 del segle passat (…) malgrat que només una part de la població era realment cristiana, era comú celebrar aquesta època en família (…) L’orientació atea del govern a partir de l’any 1961 i, sobretot, la suspensió dels festeigs nadalencs amb motiu de la collita de sucre de 1970 (la “zafra de 1970”, tal com es coneix a Cuba), convertí el Nadal en una celebració quasi clandestina. (…) A mesura que avançaven anys 80, certes prohibicions oficials van anar distenent-se, tot i que les festivitats nadalenques quedaven soterrades en el terreny ambigu dels “festeigs de cap d’any".
Actualment, Rosana Berjaga, en el seu espai Yo Me Mi… pero contigo, comenta el significat de l’arbre de Nadal per al seu Nebot de 7 anys.
A l’Ernesto tant li fa l’apologia a l’extranger.
El meu nebot no pot entendre què és una tradició importada, què és un consum inconscient; al seu cabet de 6 anys no hi ha lloc per a entendre que la tradició del Nadal i la del Pare Noel i la del Reis Mags se’ns va imposar amb la colonització econòmica.
El meu nebot fa apologia d’un Nadal sense neu perquè és el moment de l’any en què tots plegats, com una família, decorem l’enorme arbre de la meva àvia.
La ciutat de Santiago de Cuba, la qual fou la principal afectada pel pas de l’huracà Sandy, va festejar igualment l’entrada del nou any.
Motius de Nadal als carrers de l'Havana, Cuba.
(Foto: Cortesia de Jorge Luis Baños)
Aquesta festa tingué el seu origen quan al senyor Ángel Moya, conegut pels habitants de Santiago com “Chichi”, se li va ocórrer la idea de regalar a la ciutat la primera bandera cubana que havia d’onejar oficialment a l’edifici municipal un cop proclamada la república lliure i soberana.
L’extensió de l’accés a internet també va ser un tòpic que va marcar l’agenda de cap d’any a la blocosfera cubana.
Segons un article publicat al diari oficial Granma, el cable de fibra òptica entre Cuba i Venezuela havia d’estar operatiu el juliol de 2011.
Aquesta inversió de 70 milions de dòlars havia de “multiplicar per 3.000 la velocitat de la transmissió de dades, imatges i veu de què disposa avui Cuba”.
A finals de 2012, per a Luis Rondón Paz, autor de “Ciudadano Cero” (Ciutadà Zero), “seguim en l’atasc de Internet vs Intranet, on Internet és el que hi ha fora de Cuba i Intranet, el que hi ha dins.”
En el cas de la blocosfera, segons Rogelio Díaz, “l’any que acaba aquest dilluns 31 de desembre, segons el calendari occidental, no va ser gaire feliç per a la intel·ligència, el debat o la lliure expressió de les diferències inevitablement existents entre les visions i aspiracions de cada cubà”.
El tancament d’algunes bitàcores com “La Joven Cuba” (La Jove Cuba) des de posicions afins al govern va motivar el questionament de Díaz, qui a més assenyala:
Per què al jovent, cridat a desenvolupar rols protagonistes en tot procés revolucionari i enaltit amb la crida guevariana a l’Home Nou, li decapiten tots els seus intents de desbordar el rol assignat de desobediència?
Quins claríssims missatges emeten aquests fets?
Evidentment, no està el forn per a rosques; tota veu fresca, espontània, que s’atreveixi a dubtar de les polítiques de la burocràcia imperant està en perill de ser suprimida en el moment en què es consideri convenient.
No hi haurà tolerància al debat obert, a l’anàlisi sincera d’idees diverses, ni tan sols dins l’àmbit dels corrents que respecten ideals socialistes des de diversos matissos.
La unitat monolítica i l’obediència a la classe burocràtica imperant seguirà sent l’únic estendard acceptable.
No obstant, per a l’últim dia de l’any, l’autor de bloc i periodista cubà Luis Sexto recomanava: “M’atreveixo a suggerir-los, doncs, que no preguem l’última nit de l’any (…) un rosari de retrets a la vida.
Ni per allò que hem perdut, ni per allò que perdrem”.
*Foto de portada per flippinyank, presa de Flickr sota una Llicència CC BY-2.0.
La Declaració de Sobirania de Catalunya, traduïda a 36 llengües
Gràcies a molts col·laboradors, el diari digital Vilaweb ofereix la Declaració de Sobirania aprovada al Parlament de Catalunya el 23 de gener de 2013 en 36 llengües: afrikaans, anglès, àrab, aragonès, arpità, asturià, croat, danès, eslovè, espanyol, esperanto, èuscar, francès, gallec, gallegoportuguès, grec, hebreu, hongarès, italià, khmer, luxemburguès, neerlandès, noruec, occità, occità aranès, portuguès, portuguès del Brasil, romanès, rus, sard, serbi (en alfabet ciríl·lic i llatí), suec, turc, ucraïnès i urdu.
La filla del cap de Google explica al seu bloc el viatge a Corea del Nord
El cap de Google Eric Schmidt va visitar Corea del Nord el passat desembre. La seva filla, Sophie Schmidt, va acompanyar la delegació. En un llarg post al seu bloc, Schmidt explica el viatge a l'hermètic regne.
Aquí en teniu un fragment:
Fa bona pinta, no?
Tanta activitat, tants monitors.
Hi ha un problema: Ningú n'estava fent res, en realitat.
Alguns rodaven el ratolí o feien clics, però la resta només miraven Ningú va girar el cap, cap contacte visual, cap reacció als estímuls.
Podrien haver estat maniquís.
La nit de Cap d'Any a l'Àsia Central
Des que són independents, els estats post-soviètics de l'Àsia Central han establert noves festivitats 'nacionals'.
Tanmateix, la festa de Cap d'Any , la celebració preferida del poble soviètic, encara és la tradició més aclamada per molta gent de la regió.
Malgrat les veus que denuncien aquesta festa com a 'estrangera' i 'no islàmica', moltes famílies del Kazakhstan, el Kirguizistan, el Tajikistan i l'Uzbekistan celebraren l'arribada de l'any nou d'acord amb la tradició soviètica, és a dir, amb un arbre de Nadal, amb el Ded Moroz (l'homòleg del Pare Noël a l'Unió Soviètica) i la Snegúrotxka (la néta del Ded Moroz).
Kazakhstan
Encara que un 17 per cent dels kazakhs veuen la festa de Cap d'Any com un costum 'foraster', hi ha un 70 per cent que diu que no s'imagina la nit de Cap d'Any sense l'Ayaz Ata (el Ded Moroz dels kazakhs), la Snegúrotxka i l'arbre decorat.
Els blocaires Raul Garifulin i Vyacheslav Firsov han publicat fotos dels focs artificials de la nit de Cap d'Any a Almati, la ciutat més gran del Kazakhstan i la seva antiga capital.
Focs artificials a Almati.
Imatge de Raul Garifulin. Publicat amb permís.
El blocaire Ernar Nurmagambetov va escriure sobre la seva visita a la nova "residència" de l'Ayaz Ata al nord de Kazakhstan:
No me'n penedeixo del temps i els diners emprats en la visita de la residència del Ded Moroz.
Després del viatge, a la meva filla de 6 anys, qui ja començava a dubtar de l'existència del Ded Moroz, li brillaven els ulls.
I el meu fill va muntar a un ren de veritat!!
Damir Otegen va publicar a Voxpopuli, el principal bloc de fotos del Kazakshtan, un reportatge fotogràfic sobre les persones que 'treballen' de Deds Moroz i Snegúrotxkes a les celebracions de Cap d'Any.
A més, Kanat Beisekeyev va publicar la història de dos blocaires kazakhs que es van disfressar de Ded Moroz i Snegúrotxka i van desfilar pels principals carrers d'Almati felicitant l'any nou i donant regals als nens.
Els blocaires Vyacheslav Nerush i Konstantin Nagayev, disfressats de Ded Moroz i Snegurochka pels carrers d'Almati.
Kirguizistan
Al Kirguizistan, encara és popular la festa de Cap d'Any malgrat les recents opinions d'alguns líders polítics i religiosos que estan a favor de la supressió d'aquesta tradició soviètica.
A finals de desembre, els clergues islàmics d'aquest país, on la majoria són musulmans, exigiren la prohibició de la festa i demanaren als ciutadans que la ignoraren.
A més, durant una reunió amb els universitaris a Bixkek, el polític Tursunbai Bakir Uulu va dir que celebrar el Cap d'Any no tenia res a veure amb la religió islàmica.
No obstant això, sembla que aquestes exigències han fet poc efecte en la majoria dels kirguisos.
Kloop.kg ha publicat un informe detallat sobre les celebracions de l'any i ha inclòs un resum del debat sobre la idoneïtat de les festivitats que s'ha estès entre els blocaires i els tuiters del país.
Les autoritats de Bixkek, la capital del país, van organitzar una gran desfilada de Deds Moroz i Snegúrotxkes per celebrar l'Any Nou.
La desfilada de Deds Morozes i Snegúrotxkes a Bixkek.
Imatge de la pàgina web de l'ajuntament de Bixkek. Publicat amb permís.
Tajikistan
Al Tajikistan, també s'han alçat veus en contra de les celebracions de Cap d'Any.
A mitjans de novembre de 2012, la pàgina web oficial del Partit del Renaixement Islàmic instava les autoritats de Duixanbe, la capital de Tajikistan, a no muntar l'arbre tradicional de Nadal ja que no era intel·ligent gastar-se diners en una festa que no era islàmica.
De forma sorprenent, alguns blocaires van donar suport a la petició.
En Blogiston.tj, Teocrat va escriure :
Personalment, penso que cadascú hauria de decidir si celebra o no aquesta festa.
De qualsevol manera, el govern no hauria de gastar diners del pressupost públic en cap mena de celebració; així i tot, fa 20 anys que el pressupost públic travessa una situació delicada.
Crec que en aquest cas, és una bona idea prescindir d'aquesta i altres festes per estalviar una mica...
Els comentaris d'aquest bloc mostren la diversitat d'opinions entre els usuaris tajiks sobre si la tradició de celebrar el Cap d'Any té arrels religioses o és més bé laica.
En el seu bloc, la periodista tajik Zebo Tajibaeva també demanava a les autoritats que no muntessin l'arbre a Duixanbe aquest any.
Segons ella, l'arbre que posen a la capital és tan lleig que el país estaria millor sense ell.
En resposta a les crítiques, l'alcalde de Duixanbe va anunciar que les autoritats seguirien organitzant 'grans' celebracions per a la festa de Cap d'Any.
La capital va donar la benvinguda a l'any 2013 amb l'arbre tradicional, un concert multitudinari i focs artificials.
En NewEurasia.net, Loki publica fotos de les últimes celebracions a Duixanbe.
Uzbekistan
A principis de desembre de 2012, es va informar que les autoritats de l'Uzbekistan havien demanat a la televisió pública que no mostraren el Ded Moroz, la Snegúrotxka i els arbres decorats durant les celebracions de Cap d'Any.
També es va dir que les autoritats havien inventat nous noms per al Ded Moroz i la Snegúrotxka.
Finalment, el ministre de Cultura va aclarir que es tractava d'especulacions 'sense fonament'.
De fet, les celebracions a l'Uzbekistan no han canviat respecte a altres anys.
En NewEurasia.net, el blocaire Khayyam va escriure :
"La Unió no-Europea": els serbis ironitzen sobre el Regne Unit
L'autor macedoni de Global Voices Filip Stojanovski, al seu bloc Razvigor, ha traduït a l'anglès un article humorístic de Njuz.net, "l'equivalent Serbi a The Onion " sobre les penúries que passa el Regne Unit per a ser membre de la "Unió no-Europea":
El Consell de Ministres dels països de la Unió no-Europea ha decidit avui a Skopje que al Regne Unit li espera un llarg camí fins que aconsegueixi unir-se a aquesta organització internacional
També hi ha una traducció al macedoni.
L'aixecament de la censura de «V for Vendetta» sorpren la Xina
La pel·lícula «V for Vendetta» («V de Vendetta» en català i en castellà), produïda el 2005, parla sobre una societat distòpica en un futur no gaire llunyà. Havia estat censurada fins que el 14 de desembre de 2012 va ser emesa pel Canal 6 de la Televisió Central Xinesa (CCTV).
Moltes persones s'han sorprès de veure-la emesa; concretament, de veure per televisió la màscara de V, que ha estat utilitzada pels activistes de tot el món com a símbol de resistència contra l'opressió dels governs.
Emissió d'una pel·lícula amb càrrega política
Aquesta és al raó per la qual aquest gest de la CCTV es va convertir ràpidament en un tema del moment a la plataforma xinesa de microblogs Sina Weibo.
Fins i tot es va posar en marxa un huati (discussió sobre un tema) a la plataforma, on amb molt poc temps ja hi havia més de 3.469 fils de conversa.
Trumpet Micro News (喇叭微新聞's) destaca aquest popular fil de discussió:
V envaeix l'Emissora de Televisió Central de la Xina.
Imatge modificada per l'usuari de Tuiter Kunshou.
Ara mateix!
CCTV6 emet V de Vendetta.
Deu ser la primera vegada que aquesta pel·lícula es difon a la Xina continental.
El titular va atraure moltes persones que immediatament es van incorporar a la conversa:
橐橐：La censura representa l'existència d'un fantasma al cor .
Un cop s'aixeca la censura, tot és normal.
Potser la Xina no necessita realment el Partit Comunista Xinès com a líder, per descomptat, tot això és pura especulació.
叶孤城蝶恋花： Estic molt emocionat per l'emissió de V al Canal 6 de la CCTV, crec que, malgrat tot, hi ha esperances per l'imperi.
Però no entenc perquè han canviat el títol de la pel·lícula (de «V brigada assassina venjadora» V字仇殺隊) a «V equip immòbil» （V字別動隊 - o V equip comando).
Algú m'ho pot explicar?
Menys censura d'ara endavant?
A part del títol de la pel·lícula, no se n'ha editat el contingut, com assenyala Xina Digital Times .
LosAngels Angel indica que l'Administració Estatal de Radio, Cine i Televisió (SARF) és la responsable directa de la gestió del Canal 6 de la CCTV i per tant, podem atribuir implicacions polítiques a aquest gest:
Durant la nit del 14 de desembre, la CCTV va emetre la pel·lícula censurada «V de Vendetta» per primera vegada.
Aquest fet ha obert un debat fervent entre els internautes. N'hi ha que estan tan sorpresos que afirmen que els operadors del canal es van adormir .
No obstant això, segons fonts properes a la TV, la direcció i la producció de la CCTV estan separades, la SARF és responsable directa de la seva administració.
Fins i tot el Global Times, l'agència de notícies controlada per l'estat, va assenyalar algunes reaccions dels internautes al seu microblog i va guanyar-se alguns comentaris crítics:
南扉：La gent no decideix si es pot emetre la pel·lícula o no.
Si no hi ha cap reforma al sistema, la gent ta sols pot comentar si el rei és bo o dolent.
我愛壹玖捌柒： Els que van decidir marxar ja ho han fet, ara ja a ningú no li importa si les pel·lícules s'emeten.
Posats a fer, per què no emetre la pel·lícula de tres hores «Tiananmen»?
Cupid_Yes： Per què no obriu el Gran Tallafocs (filtre d'Internet)?
静静的粉玫瑰： Realment crec que és una bona senyal.
La Xina és una nació amb una cultura rica.
Trobo a faltar les competències estatals de la primavera i la tardor que tenien tantes escoles de pensament enfrontant-se unes amb les altres.
Un país té esperança quan allibera el seu pensament i diversifica la seva cultura.
És només llavors que la gent pot mirar al cel estelat amb tranquil·litat mentre toca de peus a terra.
Els autors dels blocs pont (blocs que tradueixen a l'anglès continguts escrits en xinès a la xarxa) es van fer ràpidament ressò de la notícia.
Brendon Connelly també va trobar l'emissió sorprenent:
No tinc ni la mes remota idea de quants milions poden haver vist aquesta història d'un insurgent emmascarat que lidera una revolució contra un règim corrupte, i tan sols podem pressuposar quin impacte cultural podria -o no- haver tingut.
Potser molt aviat totes les màscares barates de V no estaran fetes només a la Xina.
Han començat a canviar les coses a les emissores xineses?
Xi Jinping va ocupar el càrrec de Secretari General del Partit Comunista Xinés el 15 de novembre, i podria haver optat per portar una actitud més liberal...
… o potser V va ser un cas aïllat.
El temps ho dirà.
Les intervencions militars franceses a l'Àfrica
La intervenció militar francesa a Mali, anomenada Operació Serval , va començar l’11 de gener com a reacció/a conseqüència de l’avanç dels grups islamistes cap a Bamako.
Tot i que ha estat lloada per una part important de la població de Mali i nombrosos observadors exteriors , aquesta intervenció s’allunya de la línia no-intervencionista mantinguda fins ara pel president francès François Hollande a l'Àfrica.
Fes clic per veure el mapa interactiu de Google realitzat per Jeune Afrique.
A un article titulat Àfrica: per què les intervencions franceses a l’Àfrica no provoquen protestes... , François d’Alençon escriu:
Estrany... la intervenció francesa a Mali no molesta a ningú mentre que accions americanes similars provocarien una tempesta de protestes...
És l’avantatge de no ser una súper potència.
I cita extractes del diari txec Lidové noviny:
Els francesos han intervingut més de 50 vegades a l'Àfrica després de 1960.
Han combatut al Txad, a la guerra no declarada amb Líbia, han protegit els règims de Djibouti i de la República Centreafricana dels rebels, han evitat un cop d’estat a les Comores, van intervenir a la Costa d’Ivori.
Ja sigui per preservar els interessos econòmics, protegir els residents francesos o demostrar l’estatus de gran potència del país, els inquilins del Palau de l’Elisi, tant de dretes com d’esquerres, han manifestat amb freqüència la seva inclinació per les accions unilaterals...
Tanmateix, ningú ha protestat mai...
Si els Estats Units intervinguessin amb una vehemència així, hi hauria protestes interminables a Europa.
I les ambaixades americanes veurien desfilar diplomàtics enfadats, començant pels francesos.
Mapa de la rebel·lió tuareg a l’Azawad, al nord de Mali indicant els atacs dels rebels el 5 d’abril de 2012 per Orionist a Wikipédia (CC-BY-3.0)
A continuació, oferim una cronologia d’aquestes intervencions franceses feta utilitzant la crida de les principals intervencions militars franceses a l’Àfrica de Nestor N’Gampoula i la de Jean-Patrick Grumberg per Dreuz.info, la qual subratlla que aquestes intervencions militars de França a l’Àfrica són principalment a les seves antigues colònies:
L’any 1964, després d’una temptativa de cop d’Estat contra el règim d'aleshores, les tropes aèries desembarquen a Libreville, al Gabon.
De 1968 a 1972, els contingents francesos participen a la lluita contra la rebel·lió al Tibesti , regió del nord del Txad.
L’any 1978 al Zaire (actual República democràtica del Congo), 600 legionaris francesos es rendeixen a la ciutat de Kolwezi , al sud-est, per socórrer milers d’africans i d’europeus amenaçats pels rebels katanguesos.
Aquesta misió respon a la crida del president Mobutu Sese Seko d’ajudar el seu país.
L’operació va costar la vida de 5 legionaris, però va permetre evacuar a 2.700 occidentals.
L’any 1979 a la República Centreafricana, l’emperador Jean-Bedel Bokassa I és destituït per paracaigudistes francesos de l'Operació Barracuda.
De 1983 a 1984, al Txad França emprèn l’Operació Manta, amb 3.000 homes, per fer front a una ofensiva d’opositors armés recolzats per Líbia.
Dos anys més tard, és a dir, l’any 1986, una altra acció militar francesa aèria, anomenada “Operació Épervier”, va ser desplegada després d’una ofensiva antigovernamental.
L’any 1989 a les Comores, després de l’assassinat del president Ahmed Abdallah i la presa de poder del país pels mercenaris del francès Bob Denard , uns 200 soldats francesos desembarcaren, exigint així a aquests últims abandonar el país.
L’any 1990, París envia al Gabon les tropes, a Libreville i a Port-Gentil per reforçar el dispositiu francès, amb greus motins com a a conseqüència.
L’operació va permetre l’evacuació d’uns 1.800 estrangers.
L’any 1991 al Zaire (actual República democràtica del Congo), les tropes belgues i franceses aconsegueixen evacuar als estrangers després de violents motins i saquejos al país.
L’any 1991, les tropes franceses amb base a Djibouti ajuden la rebel·lió afar i desarmen els soldats etíops que travessen la frontera després de l’enderrocament del president etíop Mengistu Hailé Mariam.
L’any 1994, les tropes franceses i belgues evacuen els europeus de Ruanda mentre que els hutus massacren a centenes de milers de tutsis.
Més tard, el mateix any, uns 2.500 soldats francesos, recolzats pels contingents de països africans, llançant l’”Operació Turquoise”, descrita com un esforç humanitari, del Zaire a l’est de Ruanda.
L’any 1995, un miler d’homes participen a l’operació Azalée , posant fi a un nou cop d’Estat de Denard contra el president Saïd Mohamed Djohar a les Comores.
L’any 1996, a la República Centreafricana, a conseqüència de motins armats contra el president escollit Ange-Félix Patassé, l’operació Almandin assegura la seguretat dels estrangers amb l’evacuació de 1.600 persones.
L’any següent, 1997, concretament després de l’assassinat de dos militars francesos, una operació francesa va ser ordenada contra els rebels a Bangui (República Centreafricana).
El mateix any 1997, uns 1.200 soldats francesos socorren els habitants francesos i africans durant els combats entre l’armada congolesa i els partidaris del cap militar congolès Denis Sassou Nguesso , avui president de la República del Congo .
L’any 2002, les forces franceses preparen l’operació Licorne per ajudar als occidentals atrapats per una sublevació militar que tingué com a conseqüència la divisió de la Costa d’Ivori en dos.
L’any 2003, al Zaire (actual República democràtica del Congo), l’operació Artémis a l’Ituri , al nord-est, va assegurar la zona i posà fi als massacres abans del desplegament de 2.000 cascos blaus, dels quals 80% francesos.
L’any 2004, destruïren a la Costa d’Ivori la petita força aèria ivoriana després que les forces governamentals bombardegessin una base francesa.
L’any 2008, una nova intervenció francesa enforteix el règim del president txadià Idriss Deby i evacua els estrangers durant els atacs dels rebels que han travessat el Sudan.
L’any 2011 a Líbia els avions francesos són els primers a bombardejar les forces de Moammar al-Gaddafi al març, després del vot de l’Organització de Nacions Unides que autoritza la intervenció a Líbia per protegir els civils capturats durant una rebel·lió contra Kadhafi.
L’OTAN va prendre el control de la missió global el 31 de març, que va permetre als rebels libis vèncer les forces del govern i prendre el poder.
L’any 2011 - Costa d’Ivori - Les forces franceses fan inclinar la balança cap al costat de les forces de l’ONU en el moment en que esclata la guerra civil, que ha esclatat després de la negació de Laurent Gbagbo a dimitir i a acceptar la victòria electoral d’Alassane Quattara com a president.
França havia decidit trencar amb el seu paper de “policia de l’Àfrica” negant-se a intervenir de nou a la República Centreafricana, on François Bozizé (antic cap de les armades que va arribar al poder amb un cop d’estat que va destituir el president escollit Ange-Félix Patassé el 15 de març) fa front a una rebel·lió .
Llavors no podia saber que els esdeveniments a Mali acabarien espentant-lo a l'acció:
2013 - Mali - Els francesos bombardegen els rebels islàmics després que hagin intentat ampliar la base del seu poder dirigint-se cap a la capital maliana, Bamako.
França ja havia avisat que el control del nord de Mali pels rebels suposava una amenaça per a la seguretat d’Europa.
Al mateix temps, França va organitzar una operació comando per intentar salvar un ostatge francès detingut pels militants de Shabaab a Somàlia, també aliats d'Al-Qaïda.
L’ostatge va ser assassinat .
Les millors històries del 2012 a Global Voices
Un estudiant d'institut a l'Afganistan va descobrir una fórmula matemàtica; el crit de resistència dels indígenes Guarani Kaiowà al Brasil va aconseguir suport de gent de tot el món i la pel·lícula prohibida "V de Vendetta" es va retransmetre a la televisió nacional xinesa.
Les xarxes socials d'arreu del món bullen contínuament amb històries interessants que els mitjans convencionals sovint no cobreixen.
Ací teniu els articles més detacats de Global Voices del 2012, que inclouen alguns sobre Catalunya.
Històries de força
La nostra cobertura especial sobre els "Reformistes jutjats a l'Aràbia Saudita" va oferir els nostres lectors una oportunitat extraordinària per entreveure els procediments judicials a aquest país i descobrir els activistes que s'enfronten amb coratge la naturalesa arbitrària del seu sistema judicial.
També hem explicat com a Bangladesh, malgrat els obstacles, les dones eclipsen els homes als exàmens nacionals.
Un grup de dones celebren i mostren el signe de la victòria després de l'anunci dels resultats dels exàmens.
Imatge per Bayazid Akter.
A Trinitat i Tobago, un home en vaga de fam que protestava contra un projecte d'autopista va aconseguir unir el país :
La història demostrarà que aquest és un punt d'inflexió que fa evident la necessitt de tots els governs de ser transparents sobre els camí cap al desenvolupament en què s'embarquen.
Donarem suport o no a l'autopista, però segur que donarem suport al dret a saber què s'està fent en el nostre nom.
A Mauritània, un empleat del govern va ser aplaudit quan va tancar sota clau tres inversors xinesos a la seua oficina i va cridar a la policia perquè l'havien intentat subornar.
A Rússia, des de la teulada d'un dels centres de detenció mes coneguts del país, els presoners van encetar una revolta mostrant pancartes que deien "ajudeu-nos, per favor".
Narratives alternatives
Al llarg de l'any, vam intentar llençar llum sobre la polèmica cobertura mediàtica de l'Àfrica .
Vam oferir informació de context sobre els conflictes a la regió , tractant de desafiar les narratives tradicionals sobre l'Àfrica amb articles com "Els turistes angolans gasten fortunes a Portugal" , o els articles del projecte de Global Voices Hibiscus , que ofereixen una perspectiva de les relacions entre l'Àfrica i la Xina, com "El gerent xinès d'una mina, suposadament mort per treballadors en vaga a Zàmbia" .
A Myanmar, vam cobrir la repressió violenta de les protestes de monjos contra un projecte miner impulsat per la Xina:
Ara, cremen els monjos adormits a les 3 de la matinada i encara diuen que ho fan en nom de la llei, com idiotes
La nostra cobertura especial de la situació dels Rohingya, també a Myanmar, va oferir a una sèrie de perspectives variades sobre el conflicte dels Rohingya, els Rakhine i de l'altre costat de la frontera, a Bangladesh .
A Hong Kong, la creixent pressió del govern xinès es va fer evident en presentar-se un nou currículum sobre "educació nacional" i en el cas d'un diari en anglès que va mostrar tendències pro-Xina.
Durant el conflicte entre Gaza i Israel al 2012 , els mitjans ciutadans en línia van ajudar a revelar la cara humana de la guerra als dos bàndols.
"No odiaré", diu una pancarta durant una protesta contra la guerra a Tel Aviv.
Fotografia compartida per @RoniMore1 a Tuiter.
Vam mostrar israelians que protestaven contra l'operació militar a Gaza i les dinàmiques canviants de la guerra a les xarxes socials:
Gent innocent mor als dos bàndols, i l'IDF vol premiar aquells que tuitegen sobre això...
La nostra cobertura dels Jocs Olímpics va amplificar les veus dels ciutadans amb articles com Les atletes olímpiques saudites generen reaccions diverses, Una boxejadora de Tajikistan guanya el bronze contra tot pronòstic o El periodisme sexista del Brasil embruta la cobertura olímpica.
A l'agost, alguns internautes equatorians van criticar la decisió del govern de donar asil al fundador de Wikileaks:
Parlen tant de llibertat d'expressió mentre al nostre país NO EXISTEIX...!
A Espanya, centenars de persones van eixir al carrer per donar suport a les protestes dels miners cantant "sí, sí que ens representen!".
A través del nostre especial Europa en Crisi, vam donar veu a ciutadans que estan vivint les conseqüències socials, polítiques i financeres dels rescats financers.
Vam cobrir les reaccions globals a la reelecció d'Obama , incloses les del món àrab a l'article Drons americans ataquen el Iemen un dia després de la victòria d'Obama.
Xarxes socials: el bo, el dolent i el lleig
Mentre l'èxit Gangnam Style de Psy aconseguia la fita dels mil milions de visites a Youtube, trencant tots els rècords virals, vam cobrir les reaccions desde Corea del Sud a l'inesperal èxit del pop coreà.
També vam tractar el cas d'un activita que va ser sentenciat a pena de presó per un tuit i les confessions fetes per trolls polítics a sou al país asiàtic.
A l'Índia, les xarxes socials van estar acusades de fomentar l'agitació a Assam i la indignació es va encendre quan un comentari publicat a Facebook va acabar amb detinguts.
Cambodja va prohibir les cibercafès a prop d'escoles, perquè "Internet comporta molts riscos com per exemple el terrorisme, crims econòmics i distribució de pornografia".
Malgrat la baixa penetració d'Internet, els mauritans van trobar la manera d'alçar la veu a Internet el 2012 i cridar l'atenció del món cap al seu país.
A Rússia, vam veure la llista negra d'Internet en acció i protestes massives que van esdevenir algunes de les turbulències socials més importants de l'última dècada al país.
Equador va crear un "Manual de Convivència" electoral per a les xarxes socials per a les eleccions del 2013.
Mentre la televisió nacional iraniana emetia una programació religiosa, les xarxes socials es van convertir en la font principal de notícies sobre un terratrèmol que va matar més de 250 persones a l'est del país.
Aquest any, les tàctiques repressives contra blocaires i internautes iranians han continuat.
Les impactants imatges d'una aula d'escola a la Xina es van fer virals a Weibo, el servei de microblocs xinès, provant així la necessitat d'una llei que protegisca els menors a la Xina.
La foto d'una mestra de guarderia maltractant un nen es va fer viral a la xarxa.
Imatge de domini públic
A Espanya, un vídeo on es veia un menor colpejat per la policia catalana es va estendre per la xarxa i va resultar en peticions de dimissió per al Conseller d'Interior.
A l'estiu, centenars de cataloparlants van celebrar que finalment podien utilitzar Tuiter en català.
A més, vam cobrir amb diversos articles les demandes i raons de Catalunya per a independitzar-se d'Espanya.
Manifestació per la independència a Via Laietana de l'11 de setembre de 2012 Per Lohen11 a Wikimedia Commons (CC BY-SA 3.0)
Els rebels sirians es van llançar a Internet per preparar-se per al combat i un moviment per salvar el patrimoni cultural de Síria també va començar a la xarxa.[
A la nostra cobertura especial de les revoltes al Sudan , la blocaire i autora de Global Voices Maha Elsanosi va descriure vívidament els tres dies d'interrogatori que va passar en mans dels Serveis Nacionals d'Intel·ligència i Seguretat:
Un dels que m'interrogaven em va dir: "Mira bé per la finestra, aquesta serà l'última vegada que veus el sol"
Captures d'una tendència canviant
Un any després de la Primavera Àrab, vamser testimonis de les històriques eleccions presidencials a Egipte, i vam continuar veien protestes a Bahrain i al Iemen en mig de la censura mediàtica.
Amb el canvi de guàrdia a la Xina, vam poder entreveure les esperances de reforma al país a través d'històries com "El clàssic de la Revolució Francesa Tocqueville a la llista de bestsellers xinesa" i "Una protesta a Pequín contra el tren exprés sorprén la Xina".
Mentre alguns pobles de l'Índia van prohibir que les dones utilitzaren telèfons mòbils, un ministre del país prepara l'esborrany de llei que obligarà els marits a pagar un sou a les esposes per fer les feines de la casa.
A la capital, Delhi, la brutal violació col·lectiva i assassinat d'una jove va llançar el país a un debat frenètic sobre la seguretat de les dones que va conduir a demandes de pena capital per als violadors i es van organitzar vigílies a tot el país:
@HistoryNeedsYou: Escolteu les dones de l'Índia: no impediu que la vostra filla isca al carrer, ensenyeu el vostre fill com comportar-se #Delhigangrape pic.twitter.com/OvmlArpQ
A Jordània, més de 200 persones van crear una cadena humana als carrers de la capital, Amman, per a conscienciar sobre qüestions relacionades amb els drets de les dones, però es van enfrontar a una allau de crítiques.
Molts conductors es van burlar i van acosar els manifestants: "Aneu-vos-en a casa!! era un crit comú, però els manifestants van aguantar.
Ens esteu matant amb el vostre honor.
Imatge per Roba Al-Assi del bloc And Far Away, sota CC BY-NC-SA 2.0
Mali: Per què la foto del "soldat de la mort" ha esdevingut viral?
Aquesta és la foto que ha fet la volta al món des de l’inici de l’operació Serval a Mali:
Un militar francès destinat a Mali llueix un mocador amb el dibuix d'una calavera - via odieux connard - domini públic.
En efecte, aquesta foto del militar francès que duu un mocador amb una calavera impresa, ha estat compartida arreu del món, símbol per a molts de l’inici de les operacions militars franceses a Mali.
Però per què aquest militar ha colpit d’aquesta manera la imaginació dels internautes?
El perquè de la controvèrsia
En un context que es divideix entre les expressions de benvinguda d’una majoria de la població maliana i les acusacions d’intervenció neocolonialista, l’operació Serval es desenvolupa amb un doble objectiu: la protecció de la població civil i la represa de les ciutats sota el control dels grups gihadistes.
Aquest fet explica els grans riscos als quals s’enfronta l’exèrcit francès pel que fa a l’estratègia comunicativa.
Però realment té cabuda polemitzar sobre un mocador quan està en marxa un conflicte armat que generarà nombroses víctimes?
Això és el que posa en relleu l’autor del bloc Odieux Connard al seu post “el fulard de la guerra” :
També la indignació ha anat en augment, i un darrere d’altre, valerosos militants de la xarxa s’han sentit en l’obligació de posar el crit en el cel i demandar a l’Estat major que reaccione per tal que se sancione l’individu qui, en una desafortunada elecció, va optar per un disseny de mocador que el feia assemblar-se a "Ghost" , un personatge de "l’ultraviolent" videojoc Call of Duty i que és conegut per portar un passamuntanyes molt paregut.
Sortosament, han estat també nombrosos aquelles i aquells que han tractat d’apaivagar la tempesta, tot afirmant que el soldat no feia altra cosa que "protegir-se de la sorra", un argument tan vàlid com un altre.
Ara bé, tant si el porta per protegir-se de la sorra, del sol o per fumar una pipa, el que no canvia és el fet que, i ací rau l’autèntic problema, hi ha gent a qui, evidentment, no se li ha explicat ben bé en què consisteix la guerra.
Una imatgeria exacerbada
Aquesta focalització exacerbada en la imatge que podria projectar la intervenció neguiteja també Electrosphère.
Escriu :
Aquesta imatge ha esdevingut, ràpidament, una mina per als políticament correctes de tot tipus que, estranyament, no han trobat res a dir de l'arma que duu cada soldat o de les seues activitats quotidianes.
No està de més, doncs, recordar determinades realitats de l'ofici de legionari i de la guerra als moralitzadors 2.0 (i d'altres rosegaaltars usuaris de Windows/Android/iOS) que "volen saber-ne més, pero no massa", al marge de si s'aprova, es desaprova o es qüestiona la intervenció francesa contra les milícies gihadistes a Mali.
Podem demanar-nos sincerament sobre els fonaments d'una polèmica al voltant d'un fulard que suscita, a tot estirar, indiferència, hilaritat, sarcasme o admiració al pati d'una escola de París o a una inauguració a Lyon.
Estic molt més sorprès que la jerarquia militar (als seus despatxos comfortables i climatitzats de París) vulga infligir sancions a aquest soldat.
A Aurélien Legrand li encantaria que la gent evitara botre a la primera davant el més mínim indici de mal gust que puga aparèixer a la xarxa:
Allò que més em contraria és la superficialitat en les reaccions, els torrents de bons pensaments que van a vessar directament sobre la xarxa, amb una elaboració que se n'hauria beneficiat d'una mica de maduració.
El nostre entorn cultural no ens ajuda.
Arran de la captura d'hostatges d'In Amenas, les cadenes d'informació es van veure desbordades, en un temps rècord, per vídeos enregistrats mitjançant el mòbil.
Imatges desèrtiques, cossos abatuts... Volem informació, volem que siga colpidora, però no en excés.
Malauradament, el conflicte de Mali sembla haver arribat per quedar-se una bona estona.
Serà llavors interessant veure si la dialèctica sobre els esdeveniments sobrepassa els debats al voltant de les indumentàries dels combatents i se centra d'una vegada en tot allò que està en joc i en les conseqüències sobre les poblacions locals.
Anna Gueye ha contribuït a aquest article amb les fonts citades.
Myanmar: 2012, any de manifestacions
El triomf electoral d'Aung San Suu Kyu, la persecució del poble Rohingya i la visita del president nord-americà Barack Obama són probablement els titulars sobre Myanmar que més van impactar la comunitat internacional el 2012.
Van ser sense cap dubte esdeveniments de gran importància, i Global Voices va documentar i traduir les reaccions dels ciutadans.
Tot i això, després de repassar les notícies que vam publicar l'any passat, podem declarar que el 2012 va ser un any decisiu de manifestacions a Myanmar.
Diverses comunitats van manifestar-se en contra d'alguns projectes de desenvolupament.
Per exemple, els residents de Letpadaung es van oposar feroçment a un projecte de mineria de coure liderat pel govern xinès.
Un campament establert per monjos va ser dispersat violentament per les forces estatals, un atac que la comunitat internacional va condemnar.
Protests against power shortage in large cities.
Photo from Facebook page of CJ Myanmar
Altres manifestacions espontànies van sorgir en resposta a les apagades elèctriques de l'estiu passat.
La gent va atribuir l'escassetat d'energia a la incompetència del govern i a la decisió de desviar part del subministrament del país cap a la Xina.
Blue balloons were released as the symbol of peace on International Day of Peace.
Photo - CJ Myanmar Facebook Page
També s'hi van organitzar manifestacions per la pau per a donar suport al diàleg entre el govern i els rebels.
Diversos grups van unir-se a una manifestació per a celebrar del Dia Internacional de la Pau, tot i que l'esdeveniment del Dia de la Pau va ser obstruït per la policia.
Aquestes iniciatives també van assenyalar que la guerra civil a Myanmar ha creat milers de refugiats al país.
Vam traduir un article birmà que va exposar les condicions de vida als camps de refugiats.
Van haver-hi altres manifestacions petites que van generar debat públic, especialment a les xarxes: dones activistes que van unir-se a una manifestació contra el projecte de mineria van ser detingudes breument, el govern va impedir un intent de commemorar l'aniversari de la repressió militar contra el moviment estudantil, i molta gent es va sentir ofesa per la venda de "sabates de Buda" .
La violència a l'oest del país va provocar la discussió més intensa mentre el món, quasi en completa unitat, condemnava la violació dels drets humans infligides al poble Rohingya .
Sorprenentment, l'opinió de la gent del país sobre els Rohingya — en lluita pel seu reconeixement com a grup ètnic minoritari — està dividida i ni tan sols l'oposició no ha expresat suport absolut a la situació dels Rohingya.
Activistes de fora del país es pregunten per què la icona de la democràcia Aung San Suu Kyi només va parlar de'l"imperi de la llei" en referència a aquesta qüestió.
Tot i aixì, els debats sobre el poble Rohingya no hauria de fer-nos oblidar que el conflicte local, que ha afectat als pobles Rohingya i Rakhine, ha desplaçat milers de vilatans innocents.
Milers de persones van aplaudir l'arribada a Myanmar del president nord-americà Barack Obama, un esdeveniment que va assenyalar que els líders del món estan reconeixent les reformes locals implementades pel govern civil.
Els internautes també van comentar activament sobre el famós petó entre Obama i Aung San Suu Kyi.
Algunes reformes importants de l'any passat van incloure l'alliberament de més de 500 presos polítics i la convoctòria d'eleccions parliamentàries periòdiques.
Un web recull les minories dels Balcans
Captura del web 'Face the Balkans'.
Quinze joves periodistes de sis països diferents han creat una sèrie d'articles sobre la vida personal de representants de diferents minories (en un sentit ampli) de Bòsnia i Hercegovina, Kosovo, Sèrbia i Macedònia.
Els articles estan disponibles en anglès, alemany i francés al web «Face the Balkans».
Amèrica Llatina en bicicleta: el planeta demana pedal
Fer servir la bicicleta com a mitjà de transport és una idea que va guanyant sentit, particularment a grans ciutats com vam poder veure a l'entrevista als organitzadors de Bicicletada Massa Crítica a Salvador da Bahia.
Però els beneficis de la bicicleta no es limiten a ser un mitjà de transport amigable amb el medi ambient, també ens permet fer esport i fins i tot dur una vida més saludable.
Amb la bicicleta, podem portar llibres a persones sense sostre com a São Paulo o fer-les servir de bicicletes-taxi com a Moçambic.
El brasiler Roberto Ambrósio Filho, Beto, té una altra proposta:
Nascut a Araraquara, São Paulo , sempre d'aquí cap allà amb la bicicleta i la càmera de fotos.
Apassionat per l'ésser humà, les cultures i mirades, ha arribat l'hora d'unir tot això i fer un viatge sol, literalment sol.
Amb molta fe a Déu, Beto sempre busca alguna cosa que sobrepassi els límits de la seva resistència física i psicològica, tornarà dos anys i mig més tard i valorarà més encara l'aigua que beu i les mirades que rep.
El projecte es diu Planeta pede pedal (El Planeta demana pedal, en català) i es pot seguir a Facebook , Twitter i a la seva web:
Consisteix en una volta a Amèrica Llatina amb bicicleta que tindrà disset països com a escenari d'històries i fotografies.
En dos anys i mig de viatge, la recerca de noves cultures, olors, paisatges i sabors donaran força a les cames responsables del gir de les dues rodes, lliure de qualsevol esterotip amb la finalitat d'endinsar-me a la tradició llatinoamericana, sense por i sense etiquetes.
Va ser després d'haver recorregut gairebé 1500 quilòmetres en un viatge en bicicleta amb un amic quan Beto va començar a planejar aquesta nova aventura.
Explica com el va inspirar aquest viatge, que tenia Salvador de Bahia com a punt de sortida el 7 de gener de 2011 i Fortaleza com a destinació:
Durant aquests dos mesos de pedalejada, vaig poder entendre què volia dir viatjar en bicicleta, vaig copsar la grandiositat d'aquesta idea.
Vaig veure que viatjar així, sense pressa, et dóna la llibertat de conèixer a fons la cultura dels indrets, la simplicitat de les persones.
Persones que sempre tenen curiositat per conèixer la teva història, d'on véns, cap a on vas, quant de temps duus de viatge, quants quilòmetres ja has recorregut entre altres exclamacions tan simples i gracioses que, al cap i a la fi, sempre acaben en el que sempre s'espera: una invitació a quedar-se.
Foto del viatge del Beto al Brasil.
Font: la pàgina de Vestígio de Aventura a Facebook.
Publicada amb autorització.
Pensi en les històries que vam tenir el privilegi de sentir.
Aquest era el seu segon gran viatge, aquest cop amb la Lidiane, la seva dona, formada en Gestió Ambiental i guerrera per haver acceptat sortir al món amb l'Evandro.
Tots dos es van conèixer a São Paulo i van iniciar un bonic projecte anomenat «Pé no Pedal e Lixo no Lixo» («El peu al pedal i les escombraries a les escombraries»), que consisteix en un teatre de titelles que carreguen en sacs i que duen fins a les escoles de les ciutats per les que passen.
El teatre té com a motiu principal l'educació mediambiental, que es representa als nens de totes les edats, els quals donen suport al viatge amb una contribució de dos reals.
Compartim a continuació algunes fotografies del viatge de Beto pel Brasil.
Actualment és al sud, va passar per la ciutat de Curitiba la setmana passada.
Bona pedalejada!!!
El mapa del viatge.
Foto del viatge del Beto a Brasil.
Aràbia Saudita: 36 dies a presó per portar un rètol al cotxe
La dura repressió de les manifestacions a l'Aràbia Saudita ha animat molta gent a provar nous mètodes d'expressar la seva desaprovació.
Una vaga pública de fam ha sigut un dels exemples que hem observat.
En una sèrie de tuits, un usuari saudita de Tuiter, Mohammad al-Olayan, explica la seva pròpia història, on va escriure un cartell sobre drets humans al seu cotxe, que concretament deia: "No a les detencions arbitràries".
El diumenge 16 de desembre em van arrestar les forces d'emergència quan tornava de la feina, pel fet de portar un cartell al vidre posterior del cotxe, el qual deia: "No a la detenció arbitrària".
Em van traslladar a la comissaria de policia d'al-Manar després d'haver fotografiat el meu vehicle.
Un policia va començar a interrogar-me i jo vaig negar tota acusació.
Els vaig dir que m'havia trobat el rètol pintat al meu cotxe de matinada, quan marxava a treballar, i com que la tinta era permanent no el vaig poder esborrar.
Vaig ratificar totes les meves declaracions amb l'empremta dactilar i vaig demanar al policia que em deixés marxar, tot i que per a això es requeria una tercera persona, ja que jo no havia comès cap crim i no havia violat cap llei, però el policia va denegar la meva petició i em va dir que quedava detingut per a interrogar-me.
Aleshores, un policia em va demanar que li lliurés el telèfon mòbil i les claus; tot seguit em van dur a una cel·la compartida, molt i molt petita, plena de gent i amb unes condicions inhumanes.
Els policies em van dir , però m'hi vaig negar.
Llavors em va dur a una cel·la d'aïllament, però gotejava i estava plena de brutícia, per la qual cosa m'hi vaig negar a entrar; seguidament em va dur a un passadís i em va dir que no hi havia cap més lloc que no fos aquest i jo li vaig dir que aquest últim era millor, així que em va lligar a una porta de ferro.
L'al-Olayan va continuar amb els interrogatoris, on li van preguntar si havia assistit al judici públic dels dos cofundadors de l'Associació Política i dels Drets Humans de l'Aràbia Saudita (ACPRA) (sobre el qual vam fer una cobertura especial !).
L'ACPRA es va assabentar del seu arrest, així que van demanar un advocat d'ofici per ajudar-lo.
L'al-Olayan va tenir finalment un judici, en el qual va seguir negant tota responsabilitat.
El jutge va emetre una ordre per deixar-lo lliure, després de 36 dies, amb la condició de presentar-se a futures sessions sempre que se li demanés.
Austràlia/Israel: tensions per l'enigmàtica mort del Presoner X
El 2 de febrer de 2013, l’emissió del programa "Foreign Correspondent" de la cadena australiana ABC (Australian Broadcasting Corporation) va provocar una allau de reaccions a les xarxes del país.
El documental revela que l'enigmàtic Presoner X, que presumptament va cometre suïcidi el 2010 en una presó d’Israel, no només tenia la doble nacionalitat australiana i israeliana sinó que a més era agent del Mossad .
J-Wire, portal jueu de notícies d’Austràlia i Nova Zelanda, va respondre al dia següent:
El programa de l’ABC ha assenyalat amb prudència que certs temes que es podrien considerar fets són, en realitat, meres especulacions.
Diuen que ells “van entendre que Zygier va ser reclutat pel Mossad ”.
L’ABC també assenyala encertadament que Austràlia i Nova Zelanda són països tranquils i “innocents”
No hi ha cap dubte que Ben Zygier “va desaparèixer” el 2010 i els activistes dels drets humans han criticat el Govern israelià per mantenir en secret el seu empresonament.
Els mitjans de comunicació israelians han sigut censurats emparant-se en les fèrries lleis de seguretat nacional.
A Austràlia els missatges que la gent ha deixat per a la família de Zygier continuen sense respondre.
Era en Ben Zygier el “Presoner X”... potser només els temps ho dirà i potser en serà un munt de temps.
Han subestimat els poders dels mitjans de comunicació.
El Govern israelià ha intentat continuar censurant-los però aparentment ha acabat admetent-ho:
Segons Al Jazeera, Israel ha confirmat l’esmentat suïcidi d’un presoner Australià que va treballar per l’agència d’espionatge Mossad.
Israel va trencar el silenci el dimecres passat després que la cadena de notícies australiana ABC descobrís la identitat del Presoner X: es tractaria d’un home de 34 anys que va fer servir diferents noms, entre ells Ben Zygier, Ben Allen i Ben Alon.
Ben Zygier, Prisoner X - Imatge de Mahmoud illean copyright Demotix 13 Feb 2013
Tot i que d’entrada ho havia negat, el Govern australià també ha reconegut que estava al corrent de la seva vida i mort, ambdues envoltades de misteri.
Què sabien i quan se’n van assabentar continuarà sent, sens dubte, una discussió oberta.
Asher Wolf vol una resposta ara:
@Asher_Wolf: El Presoner X mai va ser jutjat, es desconeixen els càrrecs que se li imputaven i va morir sol.
Els diplomàtics i polítics que el van abandonar han de ser investigats al respecte.
El cas ha creat tensions entre els dos països que en general mantenen bones relacions. No és la primera vegada que Mossad fa servir passaports Australians.
Sense anar més lluny per a l’assassinat de Mahmoud Al-Mabhouh el 2010 es van fer servir passaports falsos.
Amelia Freelander segueix les connexions entre els fets:
‏@antloewenstein: Els mitjans #Australians faran les preguntes necessàries sobre la comunitat #Sionista després del descobriment d’un altre més que probable espia? http://www.richardsilverstein.com/2013/02/12/prisoner-x-was-mossad-agent-ben-zygier/
Silverstein explica:
El 2010 vaig informar que Israel havia arrestat un individu no identificat i que l’havia tancat en una presó d’Israel en el més absolut secretisme.
La cel·la que ocupava va allotjar anteriorment a Yigal Amir. Ni els seus guardes sabien de qui es tractava.
Wmmbb de Duckpond es fa les preguntes clau a l’entrada "PRISONER X, MURDERED?"
Ara apareixeran tot tipus d’especulacions sobre la mort de Ben Zyglier.
Què deu haver fet?
Al The Happy Antipodean li preocupa que aviat les especulacions es comencin a tractar com a fets als mitjans de comunicació:
Al principi es posava en dubte la manera en que va morir Zygier però ara ja es parla de suïcidi com si fos un fet... Enmig de tot aquest minuciós anàlisi dut a terme pels mitjans sorprèn el silenci de la família de Zygier que resideix a Melbourne i és ben coneguda dins de la comunitat jueva.
De moment cap mitjà ha pogut obtenir cap declaració dels seus membres.
A Abalinx , simpatitzant del partit australià a l’oposició, el Liberal Party, li capfica la manca d’ajuda que reben els ciutadans a l’estranger:
Ja és prou lamentable que un ciutadà australià mori tot sol al seu país però és molt pitjor que ho faci a l’estranger oblidat fins i tot pel seu propi govern.
El fet que el Presoner X (ara identificat com a Ben Zygier) demanés la doble nacionalitat no eximeix el Departament d’Afers Exteriors australià de la seva responsabilitat. Hauria d’haver passat la informació a una esfera superior on fos tractada degudament
El Dr Ben Saul del Centre for International Law de Sydney sospesa varis controvèrcies del Dret internacional at the Drum:
Els israelians són uns Mestres en tècniques obscures: assassinat (a Munich), rapte (Eichmann encapçala la llista que continua), tortura (de presoners Eichmann), atac militar preventiu (des de Iraq a Síria), intercepció violenta al mar de ciutadans (la Gaza flotilla), i colonització de territori estranger (les parts més suculentes de Palestina).
I acaba tot fent-se ressò del sentiment dels jueus locals que el cas ha fet aflorar:
Les comunitats jueves d’Austràlia també estan horroritzades per aquest episodi i es mereixen alguna cosa millor.
Després de donar tant de suport a Israel s'esperaria que Israel tractés els jueus australians que serveixen al seu país amb més dignitat independentment del que hagin fet.
Un sap que té les de guanyar amb una exclusiva d’aquesta envergadura.
Mark Scott , el director executiu de l’ABC va tuitejar:
‏@abcmarkscott:Gran reacció al twitter aquesta nit després de l’emissió de Foreign Correspondent sobre el Presoner X. Ara en directe. http://bit.ly/XFBfGF @ForeignOfficial
En podeu llegir molt més a l'etiqueta de Twitter #prisonerx .
Bangladesh s'uneix al barri de Shahbag pels crims de guerra de fa 42 anys
Poc a poc, la cruïlla Shahbag a Dhaka, la capital de Bangladesh, s'ha anat convertint en un mar de persones que demanen justícia per les atrocitats comeses durant la guerra d'alliberació del país el 1971 , també demanen la pena capital pels criminals de guerra.
Segons diverses fonts el nombre de participants a Shahbag és de 500.000 persones .
Fa deu dies, els Blocaires i Activistes en Línia (BOAN) van fer una crida per protestar contra el Secretari General de Bangladesh Abdul Quader Mollah, membre del partit islamista Jamaat-e-Islami , que va ser declarat culpable de crims de guerra comesos durant el 1971.
El 5 de febrer de 2013 va ser sentenciat pel Tribunal Penal Internacional a cadena perpètua per 344 casos d'assassinat, violació i incendis provocats.
Des que la llei de Bangladesh va permetre la pena de mort, sempre que es tractés de crims atroços, molta gent esperava que Quader Mollah fos portat a la forca.
La gent quan va veure que no l'hi portarien van envair els carrers i el Facebook.
La multitud a Shahbag.
Imatge cedida per Zakir Hossain Chowdhury.
Drets d'autor de Demotix (11/2/2013)
Khaled Hossain, un popular poeta i professor de la Universitat de Jahangirnagar té fe en l'èxit del moviment a Shahbag.
Va escriure al seu mur de Facebook:
Aquest aixecament no és provocat per l'avarícia ni pretén aconseguir un benefici material.
Això és un resultat estètic d'un pensament col·lectiu positiu.
L'únic triomf és la victòria.
Moom Rahaman és blocaire, escriptor i professor, i fa una crida a tothom a unir-se a la cruïlla de Shahbag:
Aquells joves que es troben a la ciutat i no han aconseguit arribar a Shahbag, heu de saber que sou lluny de la història, lluny del present i del futur.
Encara sou a temps d'unir-vos a nosaltres.
Els que sou joves: ara és el moment d'anar a Shahbag.
Tausif Hamim és un jove que s'hi està durant la nit per solidaritzar-se amb la protesta.
Vaskar Abedin comparteix l'estat de Hamim:
Vaig a Shahbag tres cops al dia, crido eslògans i quan estic cansat i reflexiono sobre el que passa, miro al meu voltant i observo amb admiració com els fanals s'han convertit en pals on penjar reivindicacions.
L'efígie de Quader Mollah penja d'aquest pal.
Aprenc paraules noves - S de Saka Chowdhury (Salahuddin Kader Chowdhury, membre del parlament), tu ets un razakar (grup paramilitar pakistaní que va participar en la guerra d'alliberació de Bangladesh), G de Golam Azam (líder polític retirat), tu ets un razakar.
Quan tinc gana torno a casa, dino i torno a Shahbag.
Cau la nit i els eslògans es fan més intensos, quan es fa fosc les torxes enceses fan olor de càstig. Jo recullo totes les torxes fetes servir, cobreixo amb paper el querozè que s'ha vessat i quan ja estic rebentat menjo cacauets i en cremo les closques amb espelmes enceses.
Lucky Akter cridant eslògans.
Imatge cedida per Firoz Ahmed.
Un gran nombre de televisions privades emeten aquestes protestes.
A causa d'aquestes emissions, Lucky Akter, una dels dirigents de la protesta, s'ha fet popular pels seus eslògans ferotges.
El britànic i bengalí Morshed Akhter escriu:
Des d'avui Lucky Akter és la meva germana.
I d'aquesta manera s'ha convertit en la nostra germana, «al costat de la família».
Molt d'amor per a tu.
Shimul Bashar, un reporter d'una cadena televisiva privada té esperances en la protesta de #Shahbag:
Repeteixo que aquests dies de Shahbag formaran part de la història.
No tinc res millor que això a la meva vida.
Mama, no puc dormir.
Continuo donant voltes sobre Shahbag.
Recordo les cares.
Gent de tot el món ha donat suport a la causa, però el doctor Muhammad Yunus, Premi Nobel de la Pau, encara no ha trencat el seu silenci.
Azad Master ho posa de manifest:
El doctor Zafar Iqbal, que no és Premi, ha pujat al podi amb la seva dona per cridar eslògans, però el Premi Nobel Dr.
Yunus aquest cop també roman en silenci.
Escolars protestant.
Drets d'autor @Demotix (11/2/2013)
Saikat Shuvro Aic posa en dubte la posició del Partit Nacionalista Bengalí (BNP) (el partit més important de l'oposició) en relació a les protestes:
Oh, BNP!
No tenen ni veu ni visió!
Oh, Déu, salveu aquest partit, si us plau.
Molts pensen que estan recolzades pel govern.
D'altres pensen que això demostra un fracàs per part del govern.
Però Bijoy Mazumdar no hi està d'acord:
En política, no hi ha lloc per malinterpretar el que la gent vol.
La política de la gent és per a la gent.
La política de la gent va en contra les injustícies, la repressió i l'opressió.
La política de la gent no és per a que el poder s'alliberi de la corrupció.
La gent que protesta a Shahbag no ho fan per enfortir cap partit.
Ells lluiten per la justícia.
Aquesta protesta és un aixecament de la generació de joves.
Alguns pensen que aquestes protestes són una estratègia d'algun partit per a amagar els seus fracassos en diverses àrees.
Jo tinc una resposta diferent.
Aquells que s'han unit per demanar justícia per crims de fa 42 anys, un dia la mateixa multitud seran les veus contra aquells que ara fan una corrupció descontrolada.
Aquesta és la mateixa multitud que va esdevenir la veu el 1971 i van assegurar la nostra llibertat.
El 2013 la mateixa multitud ha esclatat, amb un propòsit diferent: per a fer justícia.
Cada dia, s'obren nous comptes de Facebook a favor i en contra del moviment.
Entre els que hi estan a favor hi trobem Shahbag Movement i Projonmo Square i dels que hi estan en contra Voice of Nationalist i Bamboo Castle .
Els manifestants han promès mantenir Shahbag ocupat fins que s'escoltin les seves exigències.
Com va viure la xarxa l'assasinat del líder de l'oposició a Tunísia?
Chokri Belaïd.
Compartida a Flickr el 15 d'octubre de 2012, (CC-NC)
La matinada del 6 de febrer de 2013, l'assassinat de Chokri Belaïd, uns dels líders de l'oposició laica i ferm opositor de la coalició islamista que ocupa el govern, va provocar protestes arreu de Tunísia.
Belaïd va ser mort a trets de matinada, a l'exterior de casa seva.
Els seus seguidors i les persones que van assistir al funeral van acusar els islamistes de ser els responsables directes o indirectes de la seva mort.
El primer ministre Hamadi Jebali va condemnar l'assassinat i el va qualificar "d'acte de terrorisme".
El president Moncef Marzouki ha cancelat el seu viatge al Caire, on havia de participar a la reunió de la Organització per a la Cooperació Islàmica.
La família acusa els islamistes:
Tot i que la policia ho segueix investigant, la familia de Belaïd assenyala al partit islamista Ennahdha. ‏@simonsayzzzzz, periodista de l'agència France Presse, diu :
El germà de #ChokriBelaïd: "(...)acuso Rached Ghannouchi d'assassinar el meu germà" #AFP #Tunisie
Zannoubia piula:
Des de l'avinguda Habib Bourguiba, la germana de #ChokriBelaïd ha acusat Ennahdha, el ministeri d'interior i les seves milícies d'assassinar el seu germà.
Ennahdha ha rebutjat aquestes acusacions.
Un tuit de Sasa Petricic, la corresponsal a l'Orient Mitjà de la Canadian Broadcasting Corporation, diu així:
#Tunisia Ennahda, el partit islamista al poder, nega la responsabilitat de l'assassinat del famós líder de l'oposició laica #ChokriBelaid malgrat les seves desavinences.
"Assassinat per les seves idees":
Belaid era conegut per criticar amb duresa el govern i els islamistes de Tunísia, però encara no se sap del cert qui hi ha darrere del seu assassinat.
A Internet, els tunisians estan prou segurs que les seves idees anti-islamistes li han costat la vida.
Haythem piula:
Han pogut assassinar Chokri Belaid, però les seves idees no moriran.
Leith Ben Ayed diu:
@nawaat: milers de persones es manifesten a Gafsa .
L'oficina d'Ennahdha ha estat saquejada i els mobles i els documents cremats.
@nawaat: a Rdeyef , el sindicat de professors ha convocat una vaga general.
L'oficina d'Ennahdha ha estat saquejada i els mobles cremats al carrer.
Les oficines del partit que governa a #Tunisia, Ennahda, han rebut atacs a causa de l'assassinat del líder de l'oposició #ChokriBelaid.
Milers de persones es manifesten a SidiBouzid, Tunis.
A l'avinguda Habib Bourguiba , la policia va utilitzar gas lacrimògen per a dispersar els manifestants que s'havien reunit davant de l'oficina del ministeri d'interior i que entonaven consignes en contra del govern, tot exigint al ministre d'interior que sortís de l'edifici.
El corresponsal de France 24 David Thomson en va informar :
Gas lacrimògen a l'avinguda Habib Bourguiba.
En una altra piulada, va afegir :
La situació ha desembocat en un enfrontament entre els manifestants i la policia a #Bourguiba
Shems FM, una emissora de ràdio privada, ha publicat el video següent, que mostra el caos del moment a l'avinguda Habib Bourguiba.
El Ministeri d'Interior va anunciar a la seva pàgina oficial de Facebook que els enfrontaments van provocar la mort d'un agent de policia.
Del xiuxiueig al crit: el sexisme persisteix a Alemanya
El passat 25 de gener hi va haver una gran cridòria als blocs alemanys.
El rebombori es va desencadenar a partir d'un article publicat al diari alemany Stern, en el qual la periodista Laura Himmelreich narrava la trobada que va tenir amb el polític Rainer Brüderle, membre del partit demòcrata liberal alemany (FDP). Durant l'entrevista, Rainer Brüderle va fer comentaris sobre els pits de la periodista i es va atansar a ella d'una manera inapropiada.
Aquest relat de la periodista Himmelreichs és un dels molts episodis sexistes que trobem diàriament a l'Alemanya actual.
Ràpidament, els usuaris de Tuiter van utilitzar l'etiqueta #aufschrei (#crit) per explicar les seves experiències sexistes quotidianes, assetjaments sexuals i fins i tot abusos sexuals.
A continuació podeu llegir alguns dels tuits.
@terrorzicke: El professor que em va dir a cau d'orella a la festa d'Erasmus «Vull veure't despullada». #aufschrei #England
@Ine_12e: Faig la sutura més estreta que abans, això segur que alegrarà al seu marit.
El metge després del part. #aufschrei
Art de carrer a Karlsruhe.
Foto penjada a Flickr per theodoritsis (CC BY-ND 2.0)
@KatiKuersch: El cap que em va dir que si me n'anava tan sols una vegada al llit amb ell, psicològicament m'aniria tot molt millor. #aufschrei
@marthadear: El pare d'una companya d'escola que el dia de l'aniversari d'ella va donar una "patacadeta" al cul de les seves amigues.
Vaig estar tota l'estona amagada. #aufschrei
@Wendelherz: Al principi vaig tenir la sensació que no podia contribuir en gairebé res, i mica en mica m'han anat venint coses a la memòria i m'han vingut ganes de vomitar. #aufschrei
hanhaiwen: I tota la gent que davant de fets com aquests alguna vegada ha reaccionat amb un incomprensiu «sí, i què?». #aufschrei
@sincerelyjurs: Sempre torna aquella sensació que és millor no anomenar sexistes a aquestes situacions per no ser un aixafaguitarres. #aufschrei
@MmeCoquelicot: La qüestió no és que jo no em PUGUI defensar, sinó que això no hauria de continuar així per sempre. #aufschrei
Molts alemanys pensen que el sexisme no és un problema.
Aquests tuits amb l'etiqueta #aufschrei (#crit) demostren que no és així. Demostren que encara és un fenomen molt present en les nostres vides.
Journelle tuiteja:
El que m'agrada d'#aufschrei (#crit) és que aquest "minisexisme" ensenya a la massa social la cara lletja del fenòmen, d'altra manera, els fets serien ignorats o trivialitzats.
Antje Schrupp escriu sobre el valor de les notícies sobre el sexisme i s'introdueix al debat amb les declaracions següents:
També hi ha molts homes que es comporten correctament davant de les dones i que fins abans-d'ahir pensaven: És cert que no és una cosa correcta, però tampoc és cap novetat.
I per aquest motiu busquen causes que puguin explicar aquesta publicació. No és necessari buscar més motius per a publicar la història.
Hi ha moltíssimes dones i també moltíssims homes a qui no els fa falta cap motiu més per a justificar la publicació de la notícia.
L'assetjament sexual no es pot considerar de cap manera una cosa insignificant, encara que s'esdevingui de manera quasi imperceptible.
Com passa sovint amb aquests debats, també els ignorants hi tenen veu.
A continuació trobareu una de les veus més amables de les que criticaven la campanya o que en feien broma:
@robby_eberlein: #aufschrei (#crit) Com d'avorrit i desolador ha de ser el dia a dia d'aquells que poden irritar-se per aquests disbarats
Meike Lobo critica al seu bloc, entre altres coses, la poca claredat a l'hora de delimitar la idea de sexisme, d'abús o de violència sexual:
La mescla que s'ha fet entre aquests conceptes fa que per una banda un quedi sobreexagerat i per l'altra, el que és pitjor, que es resti importància a l'altre.
La sensació que tinc és que tots es centren en el mateix, en tractar a la persona que ho pateix com a un objecte.
L'abús sexual de menors i la violació són delictes greus que cal diferenciar del sexisme. És cert que el sexisme és sovint desagradable, obscè i de mal gust, però també és cert que ara per ara no es considera delicte.
Em fa la sensació que abusar d'aquests crims greus per a solucionar un problema social és com clavar una bufetada a la cara de les víctimes de la violència sexual, tot i que elles poden tenir una visió ben diferent sobre el tema.
Homes comprensius
Alguns homes es mostraven comprensius i accentuaven la seva voluntat de reaccionar de manera més sensible en un futur.
John va tuitejar:
@einbequemesbrot: És una vergonya que avui en dia encara continui així.
A partir d'ara estaré més alerta. #Aufschrei
Alf Frommer parla al seu blog siegstyle.de sobre el canvi d'opinió que li ha produit el debat:
En cada un de nosaltres hi ha un Brüderle (polític del FDP).
Un rei obscè o un que assetja amb les mirades.
Hauria de revisar el meu comportament, tot i que no em considero uan persona sexista.
Però potser el perill recau en això: em considero un home modern que es pren seriosament les dones, que defensa la igualtat i la quota femenina.
Tot i així, a vegades no sóc res més que un vell i brut Brüderel o Franz-Josef Wagner que jutja a una ministra d'educació pel seu aspecte.
Per això m'agrada aquesta discusió, perquè per mi és sobretot una invitació a controlar-me a mi mateix.
Els mitjans de comunicació més importants també s'han fet ressò a la tarda del 25 de gener sobre el debat a Twitter, com per exemple el diari Handelsblatt o el diari Spiegel.
Mentrestant el debat ha arribat a tots els mitjans.
Els principals telenotícies dels canals de televisó públics en parlen, i al debat polític del programa Sonntagabend, masclistes i feministes discuteixen sobre l'esdeveniment i sobre si és realment un problema sexista.
El ressó immediat que s'ha fet del debat és deu, sobretot, al fet que posa de manifest un fenomen que es creia que feia temps que ja estava extingit.
Els alemanys es veuen a sí mateixos com una societat moderna i creuen que el sexisme i els estereotips sobre el rols de cada sexe ja fa temps que han quedat enrere.
Tot el que s'ha dit a Tuiter ha desmuntat aquesta imatge i ha conduït a debats enèrgics plens d'obstinació, d'emocions a flor de pell, i sovint poc respectuosos per part dels participants.
Les etiquetes de Twitter han agafat una dimensió internacional: #outcry i #assez.
El documental sobre la independència bat rècords de micromecenatge
'L'endemà.
Respostes per a decidir', el projecte documental sobre la independència de Catalunya de la productora Isona Passola, ha batut rècords a la plataforma de micromecenatge Verkami, en aconseguir avui, 15 de febrer, recaptar de la societat civil 150.000 € en 11 dies.
L'objectiu de la productora de la súper premiada Pa Negre era recollir 150.000 € en 40 dies.
La xifra més alta assolida fins ara a través del micromecenatge a Catalunya era de 50.000 €, segons el Diari Ara.
Els impulsors del projecte han indicat que si es supera la xifra de 153.108 €, serà "el projecte que haurà recollit més diners en una plataforma de crowdfunding europea".
El documental vol aportar "arguments clars, sòlids, fiables i contrastats" per combatre "la por de decidir-se pel SÍ" en el referèndum per la independència d'Espanya que el govern regional prepara malgrat la ressistència del govern espanyol.
El govern búlgar dimiteix, però les protestes continuen
Diumenge 24 de febrer de 2013 desenes de milers de búlgars van manifestar-se contra la corrupció, els elevats preus dels serveis públics i la pobresa.
La ciutat costanera de Varna va ser declarada Capital de la Protesta: més de 40.000 persones van assistir al míting de diumenge.
Unes 15.000 persones protestaren a Plovdiv.
Encara que resulta difícil determinar el nombre exacte de manifestants, fonts activistes diuen que eren més de 200.000 a tot el país.
A Sofia, els lemes inclogueren: "Anem a cremar els monopolis!"; "Balcans, desperteu!
Per una democràcia real!"; "Acabem amb les il·lusions , acció civil cada dia!"; "Nosaltres, búlgars, turcs, gitanos, armenis - tots som ciutadans #búlgars!
Devem resistir front a la manipulació política!"
24 feb, manifestants a Sofia.
Foto per Ruslan Trad.
Això és un vídeo de la protesta a Sofia, gravada per l'autor d'aquesta publicació:
La protesta a Sofia coincidí amb la cerimònia d'entronització de Neofit, el nou Patriarca de l'església ortodoxa búlgara; la ciutat estava paralitzada, cap transport públic, excepte el metro, va funcionar.
Minuts després que fós oficialment entronitzat, el Patriaca Neofit va prometre resar per la pau i la unitat del poble búlgar.
Aquest gest de suport als manifestants va ser ben rebut per aquests, mentre el President Rosen Pleveliev, que tot just s'adreçava a la multitud, va ser escridassat.
Els manifestants van demanar els partits polítics que no participessin ni manipulessin les protestes.
En el míting a Veliko Tarnovo, fins i tot van expulsar alguns representants polítics .
Stanislava Stefanova escriu :
No entenen que no hi ha lloc per a ells a les manifestacions del poble????
No ha quedat clar que no els volem???
Després de la sorprenent renuncia del govern de Boyko Borisov el 20 de febrer, just després que una protesta anterior es tornés violenta , activistes del moviment celebraren una trobada a la ciutat de Sliven, on es va aprovar una llista de reivindicacions: no suspendre l'activitat parlamentària; que el president reuneixi un govern d'experts, en comptes de crear un d'interí; impulsar un esborrany de Llei de Participació Civil que proporcioni a la població civil un 50% de quota de participació a totes les institucions; el retorn del 51% de les accions del sector energètic a mans de l'estat; tancar el Hòlding de l'Energia Búlgar, BEH, per esgotar el sector de l'energia; convocar una Assemblea Nacional Constituent, que estableixi un mecanisme per escollir els membres del Parlament.
Lada Dimitrova, en un comentari a la galeria de fotos de les protestes del 24 de febrer , dins la pàgina de la "Saprotiva" ("Resistència"), va escriure:
El vídeo d'una brutal pallissa a dones commociona Angola
El 7 de febrer de 2013, Angola es despertava amb els crits de dolor de dues clientes d'una botiga que estaven sent assotades.
En només 3 dies, el vídeo de 13 minuts que mostra com dues dones són apallissades brutalment va superar les 25.000 visites al Youtube, es va emetre en la televisió estatal i va commocionar la comunitat angolesa.
Després de ser acusades de robar sopa i botelles de xampany, les dones van ser castigades amb duresa i humiliades sexualment per diversos homes, el propietari de la botiga inclòs.
Més tard, explicaren als periodistes que el calvari va durar hores.
Els agressors van emprar matxets, porres i mànegues per torturar les dones, una imatge que recorda els dies d'esclavitud.
En un país on Internet encara té un paper limitat, ha esdevingut ara un instrument de major control i ha mostrat el país, de primera mà, el significat de "justícia per compte propi". lnternet, un símbol d'emancipació, comença a fer les seves primeres passes a Angola com a guardià del poble, segons explica el periodista Reginaldo Silva al Facebook:
Penso que d'ara en avant les xarxes socials assoliran un nou estatus per a aquells que governen el país, especialment el poder judicial...
És necessari que aquests poders comencen a fer front a les noves formes d'accedir a la informació...
Moltes veus s'han alçat contra el vídeo i han expressat el seu dolor i repudi per les imatges difoses, com ara el fiscal general Paulo Tchipilica i el governador de Luanda, Bento Bento.
No obstant això, en un comunicat el comentarista de Radio Eclésia i president de Bloco Democrático, Justino Pinto de Andrade, pensa que és impossible donar credibilitat a aquests membres del govern:
Tots els dies ens trobem amb violència gratuïta i bàrbara contra els ciutadans, com si no tinguessin drets, els drets més fonamentals.
Ara i com a conseqüència de la divulgació d'asquestes imatges, el fiscal general (Paulo Tchipilica) i fins i tot el governador de Luanda (Bento Bento) manifesten el seu repudi.
I jo em pregunto: podem creure el "dolor" que senten aquestes dues autoritats, si quan assalten algú al carrer o ataquen greument els manifestants mai se sent la seva veu?
El grup de dones parlamentàries també ha condemnat les escenes de violència contra les dues dones.
En un comunicat a l'agència de notícies Lusa, la diputada de MPLA, i exministra de Familia i Promoció de la Dona, Candida Celeste Silva va dir el següent:
El grup de dones parlamentàries felicita els ciutadans que han denunciat el delicte, considerant que era un atac als Drets Humans.
No obstant això, el periodista i excorresponsal de la BBC Reginaldo Silva opina que moltes dones haurien de veure el vídeo de nou:
Totes aquelles dones que he sentit condemnar avui les imatges de violència contra les dues clientes sembla que han ignorat el fet que tot ha estat presenciat per almenys altres tres dones, com podem veure al vídeo.
És un detall que marca una diferència i no s'hauria de passar per alt quan es faci justícia...
La botella robada, un Moët Chandon de només 28€, ara s'associa a les xarxes socials amb les escenes de l'agressió, com podem veure en la imatge compartida per Master Ngola Nvunji‎ al Facebook.
El bloc "Círculo Angolano Intelectual" també adverteix que aquest vídeo és un retrat de la societat angolesa i cap on es dirigeix.
Hem de considerar quin tipus de país i societat volem deixar als nostres fills i futures generacions i, per això, hem de reaccionar i no romandre indiferents, perquè desgraciadament casos com aquest són el pa nostre de cada dia... La criminalitat és el fruit de la pobresa, la misèria, l'atur, una política social injusta en la qual fins i tot la policia amb salaris baixos es preocupa més per la gasosa per sobreviure que per la defensa dels ciutadans i el bé comú.
Aquesta entrada ha estat escrita amb la col·laboració de Janet Gunter.
Els ciutadans xinesos documenten la contaminació dels rius
A la Xina, l'alt grau de contaminació de l’aigua ha sortit a la llum gràcies a les campanyes en línia que reclamen que es faci front a l’estat dels rius de manera realista. Aquestes campanyes han aparegut fa poc arrel del vast ressò que el problema de la boira tòxica està tenint arreu del país des de mitjans de gener.
Encapçalant la protesta hi ha l’activista social Deng Fei (@邓飞), experiodista d’investigació, que ha convidat els ciutadans a penjar fotografies dels rius a la plataforma de microblocs Weibo.
#Com està el riu d’on vas néixer?# Quan aneu a celebrar l’any nou xinès a casa, si us plau, fotografieu el riu i pengeu-lo a Weibo per a què el puguem veure.
Aquesta crida ha tocat la fibra sensible de moltes persones que han expressat a la xarxa la ràbia que els provoca l’estat dels rius contaminats.
Les fotografies publicades per internautes mostren residus i brossa escampats per les ribes dels rius.
Recopilació de fotografies dels rius contaminats per Snapshot of Pollution (＠家乡污染全民拍).
Segons el Ministeri de Supervisió xinès, s’estima que hi ha prop de 1.700 incidents relacionats amb la contaminació cada any.
L’informe de 2007 del Banc Mundial titulat The Cost of Pollution in China catalogava com a “problema significatiu” el grau de contaminació de l’aigua a les zones rurals i xifrava en 750.00 les morts prematures a l’any causades per la contaminació ambiental i de l’aigua.
@xiaotaiyang1988 (@土豆_连种带挖) descriu la contaminació:
#Tornant a casa per comprovar l’estat del riu# El fossat del meu poble que era brut i pudent, ara és molt brut i molt pudent.
Una fàbrica química s’ha instal·lat a l’oest de la província i fins i tot el meu germà petit de secundària diu que es va portar a la nostra província perquè no la podrien haver obert a la ciutat i perquè és difícil d’aconseguir un projecte així amb la dificultat actual per atreure inversions.
Emet un fum dens.
Ara les aigües residuals dels habitants de les ribes del riu hi entren directament. Fa uns anys la gent tenia la bona voluntat necessària per redreçar-ho però ara hem abandonat del tot l’esforç @DengFei
@FlyOnTheSea (@海阔依飞) escriu amb sarcasme que:
# Com està el riu d’on vas néixer?# El riu és una zona restringida a la qual no et pots apropar......
Alguns mitjans de comunicació xinesos també s’han afegit a la croada en contra de la contaminació de l’aigua.
Beijing News (@新京报), un diari conegut pel seu estil contundent, dibuixava una imatge horrible al seu compte oficial de Weibo:
Els experts de China Geological Survey, l’organització de geologia sense ànim de lucre del govern, afirmen que el 90% de les aigües subterrànies presenta diferents graus de contaminació, un 60% es qualifica de greu.
Segons l’agència de notícies estatal, Xinhua News Online, les dades recollides per importants departaments de seguiment a 118 ciutats revelen que un 64% de les aigües subterrànies de les ciutats està greument contaminada, un 33% ho està lleument i només un 3% es pot considerar moderadament neta.
Fins i tot el People’s Daily (@人民日报), el diari oficial del govern, ha intervingut i ha publicat una seriosa advertència al seu compte de Weibo:
Malgrat l’ambient festiu per l’any nou xinès, la realitat de l’estat de les aigües subterrànies neguiteja la població.
Abocar les aigües residuals al subsòl inevitablement contamina els recursos hídrics, perjudica la nostra generació i passa el dany a les següents.
Les empreses no haurien d’intoxicar la població per ampliar beneficis, les agències governamentals no haurien de relaxar la normativa per obtenir més rendiment.
Volem que un PIB que no aniquili la pròxima generació i des del govern fins als ciutadans hauríem d'abraçar la causa del control de la contaminació i preservar la netedat de les fonts d’aigua neta si volem una bella Xina.
Mentre l’allau de comentaris al ciberespai escalfa l’ambient i atrau l’interès de més mitjans, hi ha indicis que els esforços per fer pública l’envergadura de la contaminació de l’aigua han tingut conseqüències inesperades.
L’advocat Gang Yuanchun (@甘元春律师 ) ha publicat al seu compte de Weibo:
【Denúncia de la contaminació de les aigües subterrànies i bloqueig de l’enfrontament d’aquesta nit, periodistes detinguts, es necessita suport 】@DengFei i @FengYongFeng diuen: La ciutat de Weifang a la província de Shandong va enviar gent a Bejing a parlar amb un cert “departament” per tal que s'exercís la censura necessària per evitar que s’exposés el problema de la contaminació de l’aigua.
Com a resultat Weifang va poder bloquejar les notícies ja enllestides del canal CCTV, hi ha periodistes locals en arrest domiciliari i més de 40 detinguts.
El missatge va ser esborrat posteriorment deixant en evidència que es tracta d’un tema delicat.
La degradació ambiental continua preocupant molt la població, però també és un repte per al partit que governa la Xina.
L’obsessió de l’última dècada per aconseguir un creixement econòmic ràpid comença a tenir conseqüències devastadores per al medi ambient, fet que indigna els ciutadans que no estan satisfets si només s’obtenen beneficis materials.
El 28 de juliol de 2012 la preocupació pels efectes contaminats d’una fàbrica de paper de la zona va fer que milers de persones prenguessin els carrers i ataquessin una oficina del govern local de Qidong, a la província de Jiangsu situada a la costa.
Al gener del mateix any Gloval Voices va informar que habitants de la ciutat de Handan havien ingerit i utilitzat per a la neteja personal aigües tòxiques, ja que el govern no els havia informat de l’estat de l’aigua.
Per a les autoritats xineses suposa un repte polític el fet de trobar el delicat equilibri entre estimular una economia en desacceleració mitjançant el creixement industrial i les possibles tensions socials que pugui generar la preocupació per les crisis en la salut pública.
Aquest article forma part de la nostra cobertura especial de les protestes a Shahbag.
El matí del 8 de febrer de 2013, milers de persones van començar a reunir-se al Projonmo Chottor (Plaça de la Generació) de Shahbagh, a Dakha (Bangladesh) en solidaritat amb les protestes de blocaires i ciberactivistes, que exigien un càstig més estricte per als criminals de guerra.
A les tres de la tarda, la multitud reunida va començar a cantar l'himne nacional.
És difícil saber el nombre exacte de persones que es va unir a les protestes pacífiques.
Molts calculen que van ser quasi unes 200.000 persones.
La xarxa de blocaires i ciberactivistes ha liderat les contínues protestes que s'hi han produït des del passat dimarts.
Molts estudiants, mestres, activistes per la llibertat, líders de la societat civil i famílies de màrtirs de guerra s'han unit a les protestes.
Els manifestants comparteixen les reivindicacions i les notícies sobre diferents manifestacions a través del web informatiu Shahbag.org.
En aquest web també s'informa sobre les protestes d'arreu del món que es solidaritzen amb les seves reivindicacions.
La gent pot seguir les informacions d'última hora a través de l'etiqueta de tuiter #Shahbagh i #Shahbag.
Diverses pàgines de Facebook com Shahbag Movement i Shahbag Square també comparteixen auqestes notícies, així com també imatges, opinions i vídeos.
Les protestes a Shahbag també són retransmeses en temps real de manera intermitent.
L'última incorporació és la retransmissió radiofònica en directe dels discursos i els eslògans.
A continuació trobareu algunes fotografies sobre els esdeveniments de divendres.
Totes les imatges van ser fetes per Arif Hossain Sayeed i tenim el seu consentiment per a utilitzar-les.
Nens participant a la massiva recollida de signatures de l'esdeveniment.
La multitud protesta i reclama "Volem la penal capital"
La multitud protesta i reclama "Volem la pena capital"
Una anciana s'uneix a la protesta
Exaltació per part dels manifestants
Protestes per la falta de cobertura internacional de la protesta.
Noies asseudes en senyal de protesta
Les protestes continuen durant la nit
Eslògans - La lluita continuarà
Eslògans i pancartes contra els criminals de guerra
Protestes creatives.
La multitud de manifestants
Un eslògan de la protesta
Nens entre la multitud
Els nens també van participar en la protesta
Una gran multitud a la protesta
Els egipcis van votar per Mursi perquè...
Els egipcis que van votar Mohamed Mursi a les eleccions presidencials del 24 de juny expressen el seu penediment, que es fa evident en un nou hashtag: Vaig votar per Mursi perquè...
El hashtag #انا_انتخبت_مرسي_عشان ha generat comentaris irònics i sarcàstics.
Mursi, el candidat dels Germans Musulmans, va guanyar la ronda final de les eleccions presidencials contra Ahmed Shafik, el darrer Primer Ministre de l'era Mubarak, que va dimitir després de 32 anys al poder arran dels 18 dies de protestes generals a tot el país contra el seu govern.
Ara, després de només uns mesos de govern de Mursi, els egipcis tornen a ser al carrer exigint que marxi.
I tal com passava durant el règim de Mubarak, les protestes són reprimides i esdevenen violentes quan manifestants i policia s'enfronten.
Sara Hassan escriu :
@AhmedArafi: Et van votar, Mursi, per donar-se cops a si mateixos amb la sabata.
Mohamed Salah afegeix:
@7agog: Vaig votar per Mursi perquè sóc un desgraciat.
I Mohamed Youssef ironitza:
@yousufian: Vaig votar per Mursi perquè té estil i parla english molt bé i perquè és l'única persona que veu el benaurat ocell del renaixement .
Alyaa Gad explica:
@AlyaaGad: Vaig votar per Mursi perquè ens solucionarà el problema de l'explosió demogràfica per mitjà d'un pla quinquennal que multiplicarà els accidents de tren i de trànsit i els esfondraments d'edificis i evitarà que els egipcis es reprodueixin.
De la seva banda, @SaLaMonty_ nega la seva responsabilitat en l'elecció de Mursi:
@SaLaMonty_: Juro per l'Alcorà que no vaig fer-ho.
Abans em tallaria les mans i les tiraria a la claveguera que votar per aquest idiota.
Gràcies a Déu vaig votar en blanc.
Internautes brasilers al president del Senat: «faci com el Papa»
Immediatament després de la sobtada renuncia del Papa Benet XVI en ple carnestoltes, els brasilers demanaren al recentment electe president del Senat, que és el centre d'una investigació de corrupció, que segueixi l'exemple de sa Santedat i que també renunciï.
Més d'un milió i mig de persones han signat la petició en línia exigint l'expulsió de Renan Calheiros, que a pesar de ser investigat per malversació de fons, falsificació i ús de documents falsos, va ser elegit com a líder del Senat l'1 de febrer per votació secreta per 56 vots a favor i 18 en contra .
Les acusacions de corrupció contra Calheiros per part del Ministeri General no van fer-se públiques fins el mateix dia de la victòria .
Calheiros no va esmentar la investigació durant el seu primer discurs com a president del Senat.
Indignats pel secret que envolta aquest afer, els brasilers es van mobilitzar ràpidament contra Calheiros, membre del Partit del Moviment Democràtic Brasiler (PMDB) .
Els participants del carnaval van aprofitar la dimissió del pontífex per encendre les protestes durant aquests dies festius.
El blocaire Genésio Bragança va escriure que el Papa donava un gran exemple als polítics brasilers:
Mentre la renuncia del Summe Pontífex ha estat rebuda a tot el món amb felicitacions per la seva gran decisió, en el cas dels brasilers, l'absència de dimissió causa vergonya, indignació, insatisfacció, tristesa i frustració!
«Renan, si jo puc, vostè també pot renunciar!».
El Papa envia un missatge a Renan en un fotomuntatge creat per badarts blog.
Ni l'alt càrrec ni les acusacions en matèria de corrupció no són fets nous per Calheiros , reelegit per aquest tercer mandat el 2010.
El senador de l'estat de Alagoas, al nord-est del país, va estar al capdavant de la cambra des de 2005 fins el 2007, fins a l'escàndol de corrupció conegut com "Renangate" que va forçar la seua dimissió.
Amb la sortida del Senat va evitar la possible desqualificació sobre el seu mandat, cosa que li hagués permès optar a l'actual reelecció.
Si aquest cop fos condemnat pel Tribunal federal Suprem del Brasil (STF), Calheiros s'enfrontaria a 23 anys de presó i al pagament d'una multa a la hisenda pública.
El periodista Marco Eusébio va comentar el mateix dia de l'esclat de la bomba periodística :
@Ticostacruz: No sóc catòlic, així que la renuncia del Papa no significa res per a mi.
Però sóc brasiler i la dimissió de Renan seria molt important per a mi
Altres tuits mostren la frustració i l'esperança de la gent:
@josealaide: Feliç any nou a tothom.
El carnaval s'ha acabat.
L'any comença.
El Papa ha renunciat.
Renan continua al seu càrrec.
I la gent..."balla" .
@fabricio_cunha: Es rumoreja sobre una rotació en el sistema triangular política-religió-futbol.
Renan és escollit pel Vaticà, Scolari pel Senat, i el Papa entrenarà la selecció brasilera.
@athosronaldo: Tenim més de 1.3 milions de signatures en una petició per a acomiadar Renan i resulta que és el Papa el que renuncia.
Aquesta petició en línia la va iniciar a Avaaz el representant comercial Emiliano Magalhães poques hores després de l'elecció de Calheiros i va superar, en ple diumenge de carnaval, el llindar previst pels organitzadors, l'equivalent a l'1% de l'electorat nacional.
La nova fita ara és 1.6 milions - el doble de persones que van votar Calheiros.
I el 14 de febrer faltaven tan sols 80.000 signatures per arribar a l'objectiu.
Tot i que la petició no té valor legal, servirà per "agitar la premsa i demanar la dimissió del president del Senat".
La presentació de la campanya és aquesta :
Poble brasiler!
Ens acaben d'anomenar bufons!!!
El senador Renan Calheiros ha estat elegit president del Senat amb 56 vots secrets!
Això és absurd!
I no podem callar davant d'aquesta ATROCITAT!!!
No ens podem quedar de braços plegats!
El «Bloco de Carnaval Fora Renan e os Mascarados» es refereix als 56 senadors emmascarats que van votar a l'ombra pel president del Senat.Tot i les peticions virtuals, el poble brasiler ha sortit al carrer de diverses localitats per demanar la impugnació o la dimissió de Calheiros, fins i tot durant el cap de setmana de la Diada Nacional.
Dimecres de cendra, s'improvisava ràpidament la murga "Fora Renan i els emmascarats" a Rio de Janeiro.
D'acord amb la descripció de l'esdeveniment de la pàgina de Facebook , la idea és ben senzilla:
Màscara creada per per Gustavo Fernochi per a la murga.
Instruccions: «Guarda la imatge al teu ordinador.
En el moment d'imprimir-la ajusta la mida del paper.
El poder sempre el tindrà el poble!»
Crea la teva pròpia màscara, porta la teva pròpia escombra, crea marchinhas i envia-les als organitzadors... Fes servir la teva creativitat i pensa com pots protestar i divertir-te al mateix temps.
La idea és innovar, educar, entretenir i sobretot: protestar.
Els amants de la festa no han perdut el ritme de la samba i han compost diverses cançons satíriques especialment per al carnaval del 2013, com ara la Renan's Marchinha dessota.
Amb lletra de Carlos Cabalini, podria haver estat la banda sonora de la murga formada per les 840.809 persones que van votar a Calheiros:
Oh Renan, pobre Renan
Tu no ets el culpable
La culpa és d'aquells
Que t'han enviat al Senat
Qui va ser, qui va ser?
Qui va ser qui et va triar?
Jo ho sé, jo sé qui va ser
Aquest idiota va ser...
El grup Fora Renan Calheiros va continuar organitzant moltes altres manifestacions públiques a Facebook, que acabaren amb les manifestacions del dia 24 de Febrer a diverses ciutats brasileres.
Com que els procediments legals contra Calheiros al Tribunal Suprem Institucional "necessiten una mica més de temps" -potser temps suficient perquè el mandat de senador acabi- és molt possible que el Senat inspiri el Dia do Basta , una sèrie de protestes contra la corrupció política que es duran a terme a més de 60 ciutats els dies 19, 20, i 21 d'abril.
Entrevista a Chanphal Sok: Escriptor i lletrista cambodjà
Amb una vida plena d'alt i baixos, Chanphal Sok va viure la seva infantesa anant d'un lloc a un altre amb la seva mare per trobar alguna cosa amb la qual subsistir.
És sobre aquesta vida tan dura que escriu al seu bloc en llengua Khmer, mentre porta una vida a cavall entre les províncies de Kampong Cham i Kratie. Chanpal ha utilitzat el seu bloc principalment per escriure sobre literatura, petits relats, novel·les curtes i també un poc d'història khmer en llengua Khmer.
A vegades, utilitza el modest humor Khmer per escriure sobre la seva vida personal.
El 2009 va guanyar el tercer premi dels Premis Literaris Nou Hatch pel seu relat de 10 pàgines 'Kaboub Luy' o “La cartera” .
Graduat en Literatura anglesa (encara que és més conegut com a lletrista d'algunes de les cançons contemporànies en Khmer més populars), l'escriptor i blocaire de 28 anys actualment treballa per a Hang Meas Production, una de les productores musicals més famoses de Cambodja.
“La vida és un estira i afluixa.
Després d'haver escrit la història de la meva vida en aquest bloc, he vist que he caminat tant.
La vida és un viatge, i encara que no sigui etern, és prou llarg per viure bé d'ara endavant" va dir.
L'escriptora de Global Voices Kounila Keo ha tingut l'oportunitat d'entrevistar Chanphal a través de correu electrònic.
Crec que tens alguna cosa a veure amb els premis literaris Nou Hatch.
Quants més premis has guanyat?
Què en penses, de la situació actual dels escriptors a Cambodja?
Escriure és una cosa natural per a mi.
M'encanta escriure, i aquest talent no va aparèixer d'una manera tan fàcil, per la qual cosa l'he d'anar polint de tant en tant.
Des que vaig descobrir que podia escriure, vaig començar a posar-me mans a l'obra.
Des de llavors he tingut molt suport de les audiències que escolten les cançons que escric.
Vaig participar diverses vegades en el premi literari Nou Hach, però finalment vaig obtenir un tercer premi pel meu relat curt : "La cartera", el 2009; molts altres premis eren simplement certificats.
Crec que molt poca gent a Cambodja està interessada en escriure novel·les. Hi ha més periodistes que escriptors de novel·les o relats curts.
Si em demanéssiu que us digués el nom dels novel·listes en llengua Khmer, és molt difícil conèixer-los tots.
Malauradament, els Khmer no llegeixen gaire; a més a més, no gaires persones estan interessades en escriure.
Si ho comparem amb els països veïns, Cambodja no produeix gaires llibres o pel·lícules locals, i fins i tot els nostres cinemes són força tranquils.
He vist que has utilitzat el Facebook i altres plataformes online per publicar els teus treballs.
Què en penses, del món virtual, per a un professional com tu?
No he estat capaç de guanyar ni un cèntim per la publicació de les meves històries al Facebook o a altres plataformes virtuals com issuu.com . No obstant això, estic content quan rebo suport dels lectors Khmer.
És per ells, per qui escric.
Per les meves audiències.
Sense anar més lluny, he conegut molts lectors Khmer a la xarxa, i és un plaer per mi poder compartir tantes coses amb ells a través d'Internet.
3.Què en penses, del cost d'impressió dels llibres en format paper a Cambodja?
Creus que una plataforma online com poden ser els blocs (wordpress/blogspot) i Isuu és útil per als escriptors d'aquí?
És clar que sí.
Des de fa temps, he publicat diversos llibres que no valien molt, però que eren difícils de vendre.
La distribució a les petites llibreries no va funcionar, per la qual cosa aquells qui els volien comprar també van tenir dificultats en trobar-los.
Finalment, vaig perdre molts diners en la impressió.
Quan publico les meves històries a internet, no m'he de gastar ni un dòlar, encara que tampoc no guanyo res.
Creus que Internet serà aviat un lloc important, per a escriptors com tu, on publicar la seva feina?
Sempre he volgut ser escriptor, des que era petit.
Ara, una mica més gran, només vull compartir els meus pensaments amb la resta del món, per tant, les plataformes en línia són per mi la millor opció per publicar qualsevol història.
Arriba un punt en què no cal ser un escriptor professional per publicar les teves històries.
Internet proporciona eines molt fàcils que et permeten publicar els teus articles, històries o novel·les i tenir seguidors.
Cada cop més Cambodjans tenen accés a la xarxa, i això és positiu per a l'augment dels lectors online.
Quan no teníem Internet, havíem de suplicar a les editorials que publiquessin els nostres llibres, però ara Internet pot substituir les cases editorials en alguns aspectes.
Avui en dia, tothom vol simplement escriure i compartir.
No obstant això, encara m'agraden els llibres "en paper", encara que el nostre país no tingui molts lectors de llibres.
Alguns dels qui intenten publicar llibres fracassen, però si mai tinc molts diners, intentaré publicar llibres i posar-los a la venda en algunes llibreries.
Hem de trobar un equilibri.
T'agradaria recomanar-ho a altres escriptors?
He utilitzat Internet durant uns quants anys, i amb això no vull dir que no recomano publicar llibres.
M'agradaria recomanar la publicació online als escriptors novells que no tenen diners per assumir el cost de la publicació impresa.
Quan vaig utilitzar WordPress per primera vegada, vaig publicar les meves històries al bloc.
Tot i això, encara m'agraden amb bogeria els llibres en paper perquè són com records que puc posar a la meva prestatgeria, a la tauleta de nit.
Són diferents dels e-books, dels quals ja n'hi ha milions, fàcils de descarregar i llegir, moderns i de dimensions reduïdes, però que no tenen el valor sentimental que tenen els llibres.
Escoltar els colors
En l'última edició del Festival Sundance de cinema independent, que es va fer del 17 al 27 de gener a les muntanyes de Utah, el cineasta català Rafel Duran es va endur una gran sorpresa quan va saber que un documental seu havia guanyat un dels apartats paral·lels del certamen, el Focus Forward.
Es diu 'Cyborg Foundation' i explica la història d'un dels primers membres de la fundació, Neil Harbisson, que té el títol de primer ciborg (organisme cibernètic) reconegut oficialment per un govern, el de la Gran Bretanya.
Harbisson va néixer amb una condició visual anomenada acromatòpsia, que li impossibilita de distingir els colors més enllà del blanc i el negre.
Aquest artista visual i compositor, amb l'ajuda d'un enginyer electrònic, va inventar l'Eyeborg, un dispositiu en forma d'antena que li serveix per percebre les freqüències que emeten els colors i transformar-les en impulsos audibles que rep a les orelles per via òssia.
Mariana Viada i Neil Harbisson, de la Cyborg Foundation.
Un segon element sorprent és que en Neil es podria dir que és un terç ciborg, un terç irlandès i britànic, i també un terç català.
I és que ha viscut molts anys a Mataró, on el 2010 va crear la Cyborg Foundation.
Actualment establerta a Barcelona, és la primera fundació dedicada a impulsar l'ús de dispositius cibernètics i tecnològics per a potenciar els cinc sentits.
En parlem amb Neil Harbisson, que ha arribat a fer ponències al prestigiós cicle TED (vídeo) i amb Mariana Viada, de la fundació.
· Fragment en vídeo de l'entrevista.
· Podeu escoltar el programa en format mp3.
· També a través d'algunes ràdios locals i des de la Xarxa.
· Podeu descarregar el podcast de l'Internauta des de VilaWeb o de l'iTunes.
L'Internauta s'emet a VilaWeb cada divendres a horabaixa.
'Global Voices pot ajudar molt a explicar millor Catalunya al món'
Aquest article va ser publicat originalment al diari electrònic independent català Vilaweb i forma part de l'acord de col·laboració establert amb Global Voices.
Violeta Camarasa, editora de Global Voices Catalunya.
Entrevista a Violeta Camarasa, editora de l'edició catalana de Global Voices, que es va presentar ahir.
La primera notícia en català a Global Voices es va publicar el 2010. Era una primera experiència, que no va tenir continuïtat.
Però d'uns mesos ençà l'edició catalana (Twitter) ja funciona a ple rendiment i té els mateixos drets i deures que la resta d'edicions, siguin en la llengua que siguin.
Ahir se'n va fer la presentació a la Universitat Pompeu Fabra, en un acte amb Saül Gordillo, Sílvia Cobo, Cristina Vaquer (Twitter), de la xarxa People Witness, i l'editora de Global Voices en català, Violeta Camarasa (Twitter).
Dos exemples, a Al Jazeera i al Washington Post
En els darrers mesos l'edició en català de Global Voices ja ha demostrat en diverses ocasions la capacitat d'explicar Catalunya al món.
Dos exemples:
Al Jazeera va fer-se'n ressò en aquest reportatge en vídeo sobre la manifestació de l'Onze de setembre i el procés sobiranista català.
El vídeo inclou referències a aquest article publicat per l'edició catalana de Global Voices dies enrere.
El Washington Post va recollir informacions publicades per l'edició catalana del Global Voices i també les impressions de la seva editora, Violeta Camarasa, en aquest reportatge sobre la sentència contra Cafè amb Llet.
Presentació oficial, finalment, de Global Voices en català?
Global Voices en català és una peça més dins de l'entramat internacional de Global Voices.
Funcionem com una xarxa i, dins d'aquesta xarxa, cada edició té una doble missió: la primera, de traducció al català, per a acostar a l'audiència, catalana en aquest cas, tots els temes o polèmiques que es debaten a la xarxa a tot el món; i la segona, d'explicar al món debats que hi ha a la xarxa catalana.
Parleu sempre de debats que hi ha a la xarxa…
Sí, però atenció: tant poden ser qüestions sorgides directament a la xarxa com reaccions a la xarxa de determinats temes d'actualitat.
D'aquesta manera, oferim al món una altra visió d'això que passa a Catalunya, una visió diferent de la que arriba a través dels mitjans convencionals.
Per tant, Global Voices pot ajudar a explicar el procés sobiranista català al món?
I tant!
Penseu que fins fa pocs mesos la visió que es tenia de Catalunya al món rebia la influència exclusiva dels mitjans de comunicació d'obediència espanyola.
Global Voices és una nova via de comunicació amb el món de manera directa, sense passar cap filtre.
I no únicament per a explicar a fora el procés sobiranista, sinó també tot allò que passa al nostre país des d'un punt de vista social: el drama dels desnonaments, la corrupció, etc.
Una cosa no treu l'altra i té molt a veure amb el país que volem.
Per tant, què hi trobarem a Global Voices en català?
Sovint parlem de temes que no transcendeixen a l'agenda mediàtica diguem-ne convencional.
Nosaltres traduïm allò que unes altres edicions de Global Voices han publicat, tot sempre relacionat o produït a internet, i publiquem continguts propis d'allò que passa aquí i que unes altres edicions possiblement traduiran.
Es tracta de donar les eines perquè el lector pugui cercar la informació que li interessi, filtrar-la per llengua, àmbit, país, etc.
Ha costat de fer l'edició en català?
Bé, Global Voices va néixer el 2005 i els primers anys es feia bàsicament en anglès i se centrava en informació de països en via de desenvolupament.
Primer es van fer les edicions en francès i en espanyol i ara ja hi és en trenta llengües, entre les quals el català.
Es va fer un primer intent de fer l'edició en català abans del 2010, però no va agafar prou força.
Es va reprendre el 2011, però no fou fins a mitjan 2012 que l'edició catalana deixà de ser en fase 'beta' per passar a ser una edició de ple dret.
Ser presents a Global Voices també és una via per a connectar-nos amb el món...
Sí, tot el contingut que posem a disposició de l'audiència catalana sobre allò que passa a la xarxa, a tot el món, és molt valuós.
I, a més, hi som presents i ens veuen.
Durant molt de temps la comunicació internacional ha estat filtrada pels grans mitjans o, en menor mesura, per la diplomàcia.
Global Voices és una de les eines que trenca això.
D'una altra banda, Global Voices permet de dialogar directament amb els autors dels articles i els blocaires.
La comunicació hi és directa.
Com funcioneu els qui feu l'edició catalana?
De moment som una vintena de voluntaris. Però aquests darrers dies hem rebut una allau de peticions.
I de fet esperem que amb la presentació puguem créixer encara més.
Fem aquesta doble feina: traduir d'unes altres edicions, sovint afegint-hi una mica de context; i produir informacions a partir d'allò que diuen blocaires i piuladors del nostre país.
I no em refereixo pas a blocs o piulades de polítics, periodistes i famosos.
Tot al contrari.
Volem informar a partir de la veu de la gent del carrer o de la gent que sovint no apareix als mitjans de comunicació.
Per això ara volem sobretot perfils més periodístics, que no vol pas dir que hagin de ser periodistes, per a fer créixer aquest segon vessant.
Google estrena el mapa col·laboratiu de Corea del Nord
Gràcies a Google Maps, fent clic amb el ratolí podem viatjar arreu del món; veure els llocs més remots del planeta i explorar l'Antàrtida amb imatges panoràmiques .
Però un dels llocs que sempre ha estat inassolible, fins i tot per a Google Maps, és l'hermètic regne de Corea del Nord.
Això ara ja ha canviat.
El 29 de gener de 2013, Google va presentar el seu nou mapa de Corea del Nord (per al qual la participació pública ha estat clau) tres setmanes després que el director executiu de Google, Eric Schmidt , visités el país.
Encara que el mapa de Corea del Nord de Google ja existia, estava gairebé en blanc.
Ara podem veure grans canvis al mapa (fotos d'abans i d'ara ).
Imatge de la capital nord-coreana del nou mapa de Google Maps.
Jayanth Mysore, el gerent del projecte Google Map Maker, va escriure sobre aquesta iniciativa al bloc oficial de Google Maps.
(Per veure la versió coreana, feu clic aquí)
Estem treballant per afegir informació més detallada de zones que abans estaven principalment en blanc.
Durant molt de temps, Corea del Nord ha estat una de les nacions amb menys dades cartogràfiques . Per construir el mapa, es va reunir una comunitat de ciutadans cartògrafs al Google Map Maker i van contribuir a completar el mapa amb els noms de carreteres i punts d'interés.
Les reaccions al web no es van fer esperar. @romanticity va escriure :
La qualitat del mapa de Corea del Nord era molt pobra abans, però ara el mapa és molt detallat.
Serà útil per als desertors i els refugiats.
@9it va comentar :
Mai havia pensat explorar un mapa detallat de Corea del Nord, però ara que puc fer-ho sento una cosa increïble i estranya.
@leejik es va preguntar sobre la importància d'aquesta iniciativa:
El mapa de Corea del Nord queda molt bé al Google Maps.
És això el principi d'una nació més oberta?
Imatge de satèl·lit de Pyongyang, la capital nord-coreana, al Google Maps. Captura de pantalla.
@premist va destacar la diferència de la qualitat gràfica entre els dos mapes coreans:
En Corea del Sud no hi ha mapes vectorials per qüestions legals (o pot ser és per la mandra de Google?).
Però ara està disponible a Pyongyang, Corea del Nord.
De fet, hi ha restriccions legals respecte a proporcionar mapes d'alta resolució de Coreal del Sud. A @leftliber li preocupa una altra llei, la llei de Seguretat Nacional de Corea del Sud, que censura gairebé tot el que té a veure amb Corea del Nord fins al punt d'empresonar un tuitaire sud-coreà per retuitejar missatges de Corea del Nord:
Corea del Nord apareix ara al Google Maps.
Em poden acusar de violar la llei de seguretat nacional per haver mirat el mapa?
(Ara de debò, vivim en una situació on m'he de preocupar per això?)
Alguns usuaris, com @kyeolgun, es van mostrar pessimistes i van indicar una preocupant, però vàlida perspectiva :
Corea del Nord ofereix dades cartogràfiques a Google. Vol dir això que ara les seves instal·lacions militars són sota terra?
(Si fos així), és aterridor.
L'Índia lidera la campanya global contra la violència de gènere
Les Nacions Unides defineixen la violència contra les dones com "tot acte de violència de gènere que acaba, o té tendència a acabar, en danys físics, sexuals, mentals o de sofriment per a les dones, incloent-hi l'amença d'aquests actes, la coerció o la privació arbitrària de la llibertat, tant en l'esfera pública com en la privada."
Una de cada tres dones experimentarà violència en el transcurs de la seva vida, el que indica que del total de dones que actualment estan vives, un bilió en seran víctimes d'algun tipus de violència.
Això significa un problema més habitual que qualsevol altra malaltia, segons les estadístiques de la U.E. One Bilion Rising va ser un acte concebut per Eve Ensler , famosa per la seva obra ‘Els monòlegs de la vagina’, escrita fa 15 anys.
Dones durant la campanya One Bilion Rising a Guwahati Assam, Índia.
Imatge del Reporter#21795 Copyright Demotix (14/2/2013)
Índia és un dels pitjors països del G20 per les moltes formes de violència de gènere existents, com ara casaments de menors, feticidis femenins, assassinats per honor, guerra, violència domèstica i suïcidis.
En alguns casos, aquestes morts ni tant sols es comptabilitzen.
P.Sainath escriu :
Un grup que no es té en compte és el de les dones agricultores, les que fan la feina pesada al camp i són empeses al suïcidi per la pobresa i els deutes que mai podran tornar.
No són considerades pageses perquè la terra no està al seu nom i, en la majoria d'estats, ni tant sols tenen dret a la terra.
Els informes d'Internet i dels principals mitjans de comunicació del país, mostren com els natius n'estan participant massivament a tot el país, situant l'Índia al capdavant de la campanya global.
One Billion Rising: Alça't en suport a la Chanchal: El 21-10-2012, quatre homes llençaren àcid a la Chanchal, de 19 anys, i a la seva germana, de 15, mentre dormien.
L'atac va ser conseqüència directa de la valentia que va mostrar la Chanchal en enfrontar-se a l'assetjament sexual constant d'aquests homes.
En el vídeo a sobre, la família de la Chanchal fa una declaració pública demanant justícia al Primer Ministre, el Sr. Nitish Kumar i a l'Inspector General Adjunt per als Sectors Vulnerables, Arvind Pandey.
Indianhomemaker va publicar imatges de l'aixecament de Gurgaon :
El mateix dia, a Kerala, una dona va ser assetjada per eve teasers i ella mateixa els va apalliçar.
La valenta Amrita explica als mitjans de comunicació que s'hauria sentit inútil de no haver reaccionat mentre la resta romania en silenci, sobretot després d'haver participat en l'esdeveniment One Bilion Rising.
De tant en tant, la manifestació fa una pausa per a què dones i homes mostrin el seu riure estrident durant més o menys un minut.
No és més que llibertat d'expressió i reivindicació de l'espai públic, comentava un dels organitzadors.
Imatge de Lois Kapila.
(14-2-2013)
Piyasree Dasguptaa comenta a FirstPost que la campanya podria convertir-se en un carnaval sofisticat:
Per exemple, l'informe de l'Oficina Nacional d'Estadística del Crim assenyala que la ciutat o població amb major increment de crims, gairebé un 87%, és Asansol, una població industrial a Bengala, lluny de Calcuta, on la campanya One Billion Rising s'ha desplegat amb més força.
Llavors, quina és la resposta?
Hauríem d'aturar les protestes - les de tipus elaborat que apel·len als aspectes més populars de la nostra cultura?
No.
Però també hem de buscar la manera que no sembli un carnaval, que no és del gust de tothom.
Kamayani escriu al seu bloc per què l'acte de Bombai és únic:
L'acte de Bombai és únic per ser 'el més divers i inclusiu'. Hi ha dones que representen una gran varietat de sectors marginalitzats de la nostra societat (discapacitats, dalit , minories sexuals, musulmans) que hi participen per dir no a la violència i escampar el missatge que les dones amb diferents necessitats tenen drets diferents.
Subhajit das escriu sobre per què creu que aquests moviments de gènere exclusius no aconseguiran els resultats desitjats a Calcuta:
Els moviments de gènere exclusius són, en essència, problemàtics perquè: a) fracassen en reconèixer que un problema social particular es limita a (la interpretació "definitiva" d') un gènere.
En aquest cas, els organitzadors semblen negar el fet que la violència sexual a Calcuta no es limita solament a les dones, o més ben dit, el concepte de dona que s'ha "encasellat" biològicament i que es categoritza com a sexe femení, o a tota persona que s'identifica com a dona; tenint en compte experiències personals, als "homes" amb expressions de gènere diverses també són assetjats sexualment.
Una imatge amb una perspectiva diferent de l'aixecament circulava per Facebook amb l'etiqueta:
Perquè "les treballadores sexuals també tenen drets, com tu i com jo"
Balu Menon escriu a Facebook:
Jo també hi estic d'acord... El despertar de les dones és l'única manera de tenir HOMES millors!
Jo Stroebel va compartir la imatge d'unes dones tocant el tambor a l'acte One Bilion Rising de Kochi:
Estudiants del Col.legi Kamla Nehru en una fascinant coreografia durant l'acte OBR a Parliament Street, New Delhi.
Rajeev R Singh.
A continuació trobareu alguns tuits interessants sobre la campanya One Bilion Rising a tot el país:
‏@EsteKelvaredhel (Likla): Bombai s'aixecà d'una manera que @eveensler n'hauria estat ben orgullosa!
‏@The_AK_84: (Ashutosh Kumar ‏@The_AK_84) OneBillionRising sembla només un èxit al tuiter i al món virtual.
No hi havia més de 1000 persones in situ a Delhi, comptant mitjans de comunicació i organitzadors
‏@RuchiraSingh (Ruchira Singh): S'incorporen dones de diferents edats i estils de vida.
Algunes se saluden amb un 'Feliç OBR', delhi celebra #onebillionrising!
‏@tetisheri (Lily ) De camí a parliament street.
Blank noise preparen una instal.lació de roba que diu "Jo mai ho he demanat". #onebillionrising #delhi
shahid ‏@shahidnissar(shahid ‏@shahidnissar) @sardesairajdeep Senyor és el 6è dia de toc de queda esponsoritzat per l'Estat, Caixmir no pot ser part de #onebillionrising @BDUTT
‏@caslet (Cassandra Wright):
Acabo de tornar de la concentració de #onebillionrising a Chennai, India.
És genial sentir la solidaritat a tot el món.
És terrible el que les dones pateixen aquí
‏@parveendusanj (Parveen Dusanj) #OneBillionRising a l'Índia hi ha dones que causen violència (física i mental) a altres dones.
Aquestes són les pitjors.
S'ha d'ATURAR
El missatge de la Zena al Tuiter resumeix l'aixecament:
‏@zenacostawrites (Zena Costa‏) #OneBillionRising Creem una societat on les dones no siguin mortes per honor, sinó honrades de per vida! #JusticeForWomen #India #VDAY #VAW
Internautes iranians ironitzen sobre el mico astronauta del govern
El mico, Aftab, abans del seu llançament a l'espai.
Font: IRNA.
Blocaires i fonts d'informació han qüestionat les afirmacions del govern iranià que asseguraven haver enviat un mico a l'espai que va retornar amb vida el 28 de gener del 2013.
Les imatges oficials, que suposadament representen el mico abans i després del llançament, no semblen coincidir , i han generat dubtes i sospites sobre si el llançament podria haver estat fals.
Aquí trobem el material oficial, registrat pel Canal 1 de la televisió iraniana IRIB:
Molts usuaris de la pàgina Balatarin , on comparteixen informació, diuen que el règim està mentint i comparen una fotografia del mico abans del llançament amb una altra del mico que suposadament ha estat rescatat de la càpsula a l'arribada, destacant-ne les diferències físiques que hi ha entre tots dos.
Aquí teniu les imatges:
Com podem apreciar a la fotografia principal, així com a la fotografia de dalt (dreta), el primer mico té una piga a la cella dreta i la cara recoberta de pèl curt i gris, mentre que el segon mico no té piga i la cara la té recoberta de pèl marró fosc.
Les reaccions dels cibernautes davant d'aquest informe van des de l'escepticisme fins a la teoria de complot:
El blocaire iranià "Hagh mosalam ma" ("El nostre dret definitiu") adopta un enfocament satíric i traça paral·lelismes entre la suposada missió espacial i les eleccions presidencials iranianes, que molts consideren manipulades.
Inclou la següent broma:
El mico que van llançar a l'espai era l'amic del , i el que va tornar es comportava de forma estranya.
Utilitzant el Photoshop pots enviar micos a Mart, i per descomptat fora de l'atmosfera.
L'Amir Farshad escriu al seu bloc "Hot Chocolate ":
Mahmood Ahmadinejad va donar a la nació més bones notícies sobre l'arribada de les festes de Fajr : "Hem enviat un mico a l'espai i ens hem preocupat de realitzar-li una cirurgia estètica per treure-li la piga, per poder tot seguit retornar-lo en bon estat de salut als braços del seu líder suprem".
Japó: la llarga lluita per la conservació de les zones humides
Les terres humides i pantanoses semblen avorrides i estèrils.
Tanmateix, les planes de marea i els aiguamolls costaners són rics en biodiversitat i ajuden a mantenir l'equilibri del cicle hidrològic.
Per al Japó, que alberga 46 de les 2.098 zones pantanoses registrades arreu del món , la seua conservació és fonamental.
La preocupació pel valuosos aiguamolls japonesos és internacional, ja que el Japó pertany a la Convenció sobre els Aiguamolls d'Importància Internacional , també coneguda com "la Convenció Ramsar", que promou la conservació i l'ús sostenible de les zones humides.
Però no són altres que les organitzacions locals del Japó les que, tocant de peus a terra i sense por d'embrutar-se amb el fang, han encapçalat en els darrers anys la lluita per tal de protegir aquests preciosos ecosistemes de l'amenaça creixent del desenvolupament terrestre i la pol·lució.
Un paisatge canviant
Plana de marea de Wajiro, imatge de wikimedia commons, foto presa el 2009 (CC BY SA 3.0)
L'Associació Salvem la Plana de Marea de Wajiro , amb base a la ciutat de Fukuoka, fa dues dècades que sosté una àrdua batalla per tal de preservar els recursos naturals de la seua llar, el paratge natural de la Plana de Marea de Wajiro.
La Plana de Marea de Wajiro, ubicada en la secció més aïllada de la Badia de Hakata, és la plana de marea més gran del Mar del Japó.
La planura és també un important lloc de pas i zona d'hibernació per a les aus migratòries.
El paisatge de l'abans tranquil·la planúria de la Badia de Hakata va començar a canviar ràpidament al voltant de l'any 1944 amb la construcció d'una illa artificial .
Tot i que la bombolla econòmica del Japó es trobava llavors a punt d'esclatar, els dirigents polítics del país van donar prioritat al desenvolupament, malgrat els dubtes existents al voltant de l'avaluació mediambiental del projecte.
El canvi resultant en el flux de les marees ha deteriorat el cicle hidrològic i part de la plana ha estat contaminada per les algues.
La plana de marea fou seleccionada pel Ministre de Medi Ambient del Japó com a candidata a ser designada Aiguamoll Ramsar d'Importància Internacional el 2004, però la designació mai es va fer oficial.
'Plana de marea de Wajiro' KIRIE-Paper tallat per cortesia de l'autor, Hiroko Kusuda.
Hiroko Kusuda, artista del découpage que va impulsar l'Associació Salvem la Plana de Marea de Wajiro el 1988, descriu amb detall el significat tant pràctic com poètic de la plana de marea en un article aparegut a Radix, la newsletter de la Universitat de Kyushu:
Les suaus ones de la plana de marea de Wajiro deixen que els nens juguen a l'aigua, procuren la gent abundància de marisc, peix i mol·luscs, polps i gambes, i algues durant tot l'any.
La plana de marea ha estat ací per purificar les aigües, tot tenint cura de les criatures que hi sojornen a les aigües someres i nodrint els alevins i les incipients closques.
La plana de marea de Wajiro ha estat sempre el bressol de la vida.
Ha alimentat la meua ment i el meu cos.
La bellesa, la grandesa i el rigor de la natura ens proporcionen riquesa emocional.
La meua relació amb la plana de marea de Wajiro va animar el meu treball creatiu.
Ara que sóc adult, la plana de marea encara em dóna pau espiritual.
'Primavera a la Plana de Marea de Wajiro' KIRIE-Paper tallat per cortesia de l'autor, Hirorko Kusuda.
Part dels esforços que fa l'organització Salvem la Plana de Marea de Wajiro, consisteix a promoure estudis mensuals de la qualitat de les aigües i de la sorra i organitzar esdeveniments que busquen la implicació dels residents, com ara una neteja popular del litoral.
I de manera habitual, es convida els alumnes de les escoles primàries de la zona a observar les dinàmiques de la planícia com a complement que enriqueix les seues lliçons a l'aula.
E.I., que va ajudar en la supervisió dels estudiants de primària, va escriure al bloc de l'Associació Salvem la Plana de Marea de Wajiro, sobre com l'organització va alenar la curiositat dels nens sobre l'aiguamoll:
Després que el personal parlara sobre els ocells, els mol·luscs i les algues marines que els nens havien pogut veure amb els seus propis ulls avui, els estudiants llançaren preguntes sobre el tipus de plomes d'aus que havien trobat o per què els crancs es feien el llit entre els joncs.
Algunes conquilles de color groc i rosa que van trobar els alumnes no les vam poder identificar, així que vam posar com a deures per a casa esbrinar què podien ser.
En examinar-les, vam descobrir que es tractava de Moerella rutila.
Avui ha sigut la darrera sessió d'observació de la plana de marea de Wajiro per als nens de quart curs.
Però a finals de febrer, té lloc la presentació anual de l'any d'observació del nens a l'escola.
És un plaer per a nosaltres visitar el centre cada any per a l'ocasió.
Nosaltres, els membres de l'Associació Salvem la Plana de Marea de Wajiro, esperem impacients poder assistir a la seua presentació.
Les fluctuacions del treball de conservació
El 2011, la Convenció Ramsar celebrava el seu 40è aniversari.
Reflexionant sobre els anys passats, l'assessor de la Japan Wetlands Action Network (Xarxa d'Acció pels Aiguamolls del Japó) , Satoshi Kobayashi, meditava , a propòsit de l'INFORME JAWAN, sobre com la llargament sostinguda creença que el Japó podria dominar la naturalesa sembla que finalment està canviant.
La Xarxa d'Acció pels Aiguamolls del Japó ha lluitat per la conservació de les zones humides en l'àmbit tan nacional com internacional des del 1991:
Des de fa un temps relativament llarg fins els nostres dies, els japonesos hem tractat de controlar la natura mitjançant les més avançades tecnologies.
Ens hem aferrat a la idea que podíem fer-ho.
Però, el 2011, aquesta presumpció fou esclafada.
Vam comprendre que la tecnolgia pot escapar del nostre control i que, accidentalment, pot provocar una tragèdia.
També vam comprendre que la naturalesa, també, pot anar més enllà del que ningú pot manejar.
Si ens aturem a pensar, si optem per emprendre iniciatives audaces per canviar la política energètica, de planificació nacional i d'obres públiques, si demostrem ésser un model exemplar en açò, llavors, gràcies a aquesta acció, podríem canviar el món.
Un any més tard, l'organització assistia a la Conferència Ramsar de les Parts Contractants (COP11) a Bucarest, Romania.
Després de participar a la conferència, el Sr. Kobayashi va explicar , en referència als conservacionistes, que no era moment encara de fer-se palmellades a l'esquena.
El progrés en la conservació de les planes de marea és una qüestió de perspectiva:
Mentre que els procediments administratius, com ara les regles de funcionament de la trobada, han progressat, la Sra. Heather, presidenta del Grup d'Avaluació Científica i Técnica (STRP, sigles en anglès), ens va contar una història al final de la sessió matinal.
Ens va mostrar una foto de la seua filla davant la sala de congressos del COP10.
Havia portat la seua filla petita de 8 anys a la conferència per tal que s'assabentara del treball que feia la seua mare.
Li va demanar a la seua filla que s'asseguera al fons de la sala només durant una estona cap al final de la trobada.
Després, en el vol de tronada a Corea, la Sra. Heather li va demanar a la seua filla què en pensava de la conferènica.
La nena va dir "Crec que he entès la importància de conservar les zones humides, però ara tinc por que els aiguamolls ja no estiguen allà quan siga gran". Va continuar "Perquè sembla que la conservació de les zones humides a penes fa cap progrés..."
Heather va dir que no havia trobat res a dir en resposta, ja que estava convençuda que la reunió havia estat fructífera.
Els nens són força perspicaços, veritat?
La Xarxa d'Acció pels Aiguamolls del Japó promou, cada primavera, una campanya d'àmbit nacional, el Dia de Campanya pels Aiguamolls i les Planes de Marea , que organitza una varietat d'esdeveniments, com ara observació de la natura, debats i exposicions amb la intenció de despertar la consciència pública sobre la importància de la conservació de la biodiversitat de les zones humides.
La inscripció per participar en els grups està ja oberta .
'Levitant' per Singapur: un projecte fotogràfic desafia la gravetat
Jayden Tan i Jeff Cheong han estat ‘levitant’ per Singapur i, fins i tot, han ensenyat els estudiants els secrets de la fotografia de levitació.
El seu projecte ha guanyat gran atenció a Singapur i molta gent ha apuntat ja la creativitat de les seues fotos.
Ens prenem de manera seriosa la fotografia de levitació.
Tot es fa sense cables, tot és suor i passió.
Sense photoshop, sense retocs.
Sols corregim el color de la foto per dotar-la d'una determinada atmosfera
Jayden i Jeff ens han donat permís per a compartir les seues meravelloses fotografies amb els lectors de Global Voices.
I dessota podeu trobar l'entrevista via e-mail que vam tenir amb ells.
Què us va inspirar a l'hora de començar aquest projecte?
Quan el vàreu posar en funcionament?
Natsumi Hayashi va fer famosa la fotografia de levitació amb les seues instantànies que desafien la gravetat.
I, d'aleshores ençà, molta gent des d'Àsia al món s'ha unit a aquesta bogeria i ha començat a compartir les seues millors fotos, on apareixen ells mateixos 'flotant' mentre fan les seues (mundanes) activitats quotidianes.
Vàrem obrir la pàgina de Facebook en algun moment de juliol de l'any passat.
Quines reaccions heu rebut per part de la comunitat local?
Hi ha diversos grups a Singapur que fan fotografia de levitació.
Tots estàvem connectats per una mateixa passió i fou genial que els diaris locals dedicaren les seues portades a aquest interès tan especial nostre!
De tot el projecte, quines són les vostres imatges favorites?
Ens agrada l'àlbum més recent que férem pel Nadal del passat any.
Colaboràrem amb ballarins, blocaires de cuina i alguns dels nostres amics.
Fou una sessió èpica amb un grup tan gran.
La temàtica era el Nadal als tròpics i pensem que té la màgia suficient com per escampar l'alegria del Nadal.
L'altre que més ens agrada és l'àlbum que vam realitzar a l'aeroport Changi de Singapur.
Tinguérem la sort d'aconseguir un permís per tal de fer fotos a l'àrea de trànsit.
L'aeroport disposa d'un escenari magnífic i un teló de fons molt interessant com ara el jardí de papallones, l'escultura de pluja cinètic i el terrat amb piscina.
Quins plans teniu en el present any pel que fa al projecte de levitació?
Continuarem contant noves històries divertides i creatives i ens desafiarem per tal de superar l'àlbum anterior.
De fa poc que tenim l'oportunitat de mostrar el nostre projecte als estudiants més joves.
I una part divertida de les coses és poder impartir certes habilitats de la vida alegre i senzilla.
La fotografia de levitació requereix molt de treball per tal de capturar la imatge perfecta.
Aprenem de les lliçons de perserverància, tenacitat i perfecció i les compartim en un compromís ad hoc.
La sessió acaba amb una lliçó pràctica que els permet copsar el sentit del treball.
Però quan veuen el resultat, l'orgull i l'astorament fan efecte i donen aquests nens la sensació d'èxit en veure's ells mateixos fent el que sembla impossible.
Per un grapat de blocaires: Forcen un diputat rus a dimitir
Una imatge toscament manipulada de Vladímir Pekhtin davant d'una propietat a peu de platja que corre per RuNet.
Anònim: imatge de lliure distribució online.
Com a cap del Comitè d'Ètica, Pekhtin sempre ha estat obertament hostil vers els tres diputats de Rússia Justa que també són membres actius de l'oposició -els Gudkovs (pare i fill) i Ília Ponomarev.
L'estiu passat, Pekhtin els va acusar d'instigar la multitud en un míting que va acabar amb violència el 6 de maig del 2012, i Dmitri Gudkov va inventar el terme "pekhting" per a descriure aquesta mena de pressió política.
Aquesta història i la posició de Pekhtin fan que les acusacions contra ell fossin encara més feridores.
Tot i que Navalni es va endur gran part del mèrit per publicar-ho, va ser un nouvingut a l'activisme anticorrupció en línia qui va quadrar els detalls dels contractes immobiliaris del solar i els dos apartaments de Pekhtin a Miami.
Z, un físic que escriu des de Santiago de Compostela en un bloc que va encetar la primavera passada , afirmant:
El meu hobby és la investigació anticorrupció.
Abans de publicar el reportatge sobre Pekhtin, el Dr. Z s'havia aventurat a confirmar acusacions de plagi contra diversos diputats de la Duma.
Més endavant, el 6 de febrer, va publicar una guia detallada per a seguir el rastre de propietats que els polítics russos tenen a l'estranger, fent servir registres públics occidentals.
Sembla que Pekhtin va ser la primera aventura del Dr. Z en aquesta mena d'investigació.
Curiosament, mentre que Navalni va agrair al Dr. Z que l'avisés, mai no va aclarir que el 80% del material que va publicar havia estat trobat i publicat pel Dr.
Z no li fa res -si més no, no s'ha queixat públicament.
No està clar a qui és lleial el Dr. Z (un blocaire dedueix d'alguna entrevista seva que té el suport de l'exministre d'hisenda Aleksei Kudrin i un grup de funcionaris del govern hostils als siloviki), però els seus resultats són impressionants.
La dimissió de Pekhtin va sorprendre molta gent, incloent-hi Navalni, que es va queixar en veure la notícia:
Em sap una mica de greu pels 189 dòlars que haurem de pagar per l'enviament, la legalització i el reenviament dels documents originals de les seves propietats immobiliàries.
Demà arribaran a Moscou, però ja no són necessaris (o potser sí).
Hauria estat una gran investigació.
La majoria de gent, incloent-hi el publicista Dmitri Olxanski, va predir que les acusacions no portarien enlloc -Pekhtin no va fer res d'il·legal, només poc ètic, i els polítics russos tendeixen a protegir-se entre ells.
Olxanski va comparar Rússia amb un país del tercer món:
Però publicar revelacions enginyoses a Nova York és una cosa, i fer el mateix en algun lloc de l'Àfrica és una altra.
A Nova York, el desemmascarador aconseguirà vergonya, judicis i dimissions per als seus objectius. A l'Àfrica, passarà una bona temporada clavant cartells a palmeres i baobabs, i llavors vindran partidaris de l'estat amb passamuntanyes i se l'enduran vés a saber on.
Però una dimissió és exactament el que ha portat.
Potser Pekhtin no era prou important per a protegir-lo -al cap i a la fi, pel nivell dels funcionaris corruptes de Rússia, dos milions de dòlars en béns immobiliaris són pràcticament xavalla.
O potser Putin, que ja s'ha distanciat del partit governant Rússia Unida, s'està preparant per a monopolitzar el mercat de la lluita anticorrupció.
A l'enemic declarat de Pekhtin, el diputat Dmitri Gudkov, no li va agradar precisament la idea, ni com es va fer, i va piular enigmàticament:
Per cert, no estic content amb la dimissió de Pekhtin.
De tota manera la decisió la van prendre per ell al Kremlin.
Estic en contra de desposseir algú d'un càrrec sense investigacio i judici.
Fins i tot per a Pekhtin.
Això no s'acabarà amb la dimissió de Pekhtin.
Em penso que s'acabarà amb la dissolució del parlament.
El segon de DemVybor, Kirill Xulika, discrepa , ja que opina que és més possible que Putin finalment s'estigui embolicant en lluites internes de diferents faccions de l'elit:
Hi ha la opinió que Putin renunciarà a qualsevol que enganxin, però jo no ho crec.
És més possible que, si agafem la Duma, hi hagi equilibri entre Rússia Unida i l'oposició; i si agafem la branca executiva, hi haurà víctimes de la guerra entre clans.
Independentment del resultat, hi ha un pensament positiu: sembla que, fins i tot a Rússia, les campanyes a Internet contra els funcionaris corruptes no són del tot inútils.
Plouen meteorits sobre Rússia: memes i rècords de viralitat
El 15 de febrer de bon matí, una explosió de meteorits va irrompre a l'atmosfera per sobre de la ciutat de Txeliàbinsk, xocant possiblement contra la Terra.
En aquell precís moment, les autoritats russes estaven buscant on havia pogut aterrar el meteorit. El que era clar era que havia causat una gran explosió sònica, que havia trencat finestres i altres objectes durant la seva caiguda.
A la tarda, els funcionaris de l'oblast de Txeliàbinsk van anunciar que hi havia gairebé un miler de persones ferides, majoritàriament a causa de la trencadissa de vidres, d'entre les quals 204 eren nens.
Desenes de vídeos d'aficionats van inundar Youtube.
Segons Visible Measures , en menys de 72 hores es van pujar més de 400 vídeos, que col·lectivament van superar els 130 milions de vistes.
Tal com indica el bloc d'anàlisi de dades, els fets van batre rècords de viralitat en escampar-se per la xarxa més ràpidament que campanyes com l'Stratos de Red Bull o Kony 2012.
El popular fotoblocaire Ilya Varlamov ha penjat avui una àmplia col·lecció d'aquests vídeos al seu bloc de LiveJournal.
Tot i els danys materials i els ferits que han resultat del desastre, els usuaris de RuNet (la xarxa de llengua russa) s'han sentit més animats que mai a l'hora de fer bromes i difondre memes.
L'humor còmic és una resposta natural davant de qualsevol tragèdia, però el fet que el meteorit caigués a Txeliàbinsk ha sigut un motiu de broma per als russos, ja que aquesta ciutat és coneguda, famosa i motiu de burla pel fet de ser un racó especialment dur i pobre del país.
Les bromes de Txeliàbinsk són el regne sobirà en el món de l'humor rus - consagrat en el segment televisiu d'Ivan Dulin al programa de Nasha Russia .
Un exemple d'aquestes bromes seria: «el metro de Txeliàbinsk és tan dur que viatja per sota terra sense túnels».
Tot i que la broma no és nova, els usuaris de RuNet han aconseguit fer-se riure els uns als altres amb un èxit sorprenent .
Un compte fals, representant el Ministre d'Afers Exteriors, per exemple, ha tuitejat :
La fàbrica de zinc de Txeliàbinsk és tan dura que extreu el mineral directament de l'espai.
Tenint en compte la naturalesa de l'anècdota i havent entès l'acudit, altres usuaris de Twitter han difós la següent versió:
La pluja de Txeliàbinsk és molt dura... #meteorite
Algunes figures públiques també se la van jugar unint-se a la frivolitat.
Anna Veduta, la secretària de premsa del blocaire anticorrupció Alexey Navalny, ha tornat a publicar una postal electrònica de Navalny, que deia :
Els habitants del meteorit miraven amb terror com s'aproximaven cap a Txeliàbinsk.
En una paròdia sobre un projecte de llei del parlament de Rússia, el qual prohibia la «propaganda homosexual», alguns usuaris de Twitter van difondre la notícia falsa del fet que la Duma aviat aprovaria una «prohibició de meteorits», insinuant que la campanya del govern en contra dels homosexuals és tan irracional com la de prohibir els desastres naturals.
El periodista Dmitri Olshansky es lamentava de la situació de la nació, escrivint al seu Facebook: «pobra, pobra Rússia, sempre passa el mateix», en relació a un informe de Lenta.ru, que afirma que alguns habitants de Txeliàbinsk estan trencant les finestres de les seves cases per tal de tenir dret a la indemnització que es donarà a les víctimes afectades pel meteorit.
A part de tot això, els usuaris de RuNet han començat a fer còpies (segurament pirates) d'Adobe Photoshop i a crear una sèrie de muntatges fotogràfics alterats o «fotozhaba» (que literalment significa «fotogripau») del meteorit a mesura que creuava el cel de Txeliàbinsk.
Algunes d'aquestes són totalment antipolítiques (com és el cas de la broma on el meteorit s'assembla a un dels personatges de l'Angry Birds o la de la trama de la pel·lícula Armageddon de 1998), i d'altres es burlen de Vladimir Putin (i del seu culte al masclisme) o fins i tot de la membre de Pussy Riot, Nadezhda Tolokonnikova.
A continuació es poden veure alguns dels exemples de «fotozhaba» més estesos i entretinguts, referents al meteorit de Txeliàbinsk:
Una previsió humorística del temps de Txeliàbinsk.
Una imatge anónima que ha circulat molt per Internet.
Putin muntant un meteorit.
Una imatge anònima que ha circulat molt per Internet.
El «Servei de Correus Rus» finalment ha fet la seva ENTREGA.
Comparació del meteorit de Txeliàbinsk amb el popular joc d'Angry Birds.
Una membre del grup Pussy Riot pensa: «La Verge Perduda», i el nom de Txeliàbinsk és al fons, al costat del meteorit.
Al peu de la foto hi diu: «Una Oració Interrompuda.
Un resultat imprecís».
Fa referència a la «oració» de Pussy Riot per desterrar Putin.
Síria: Els kurds locals, oprimits pels kurds de Turquia
Com a part de la nostra col·laboració amb Syria Deeply , publiquem una sèrie d'articles que reflecteixen les veus de civils atrapats pel foc creuat, juntament amb les perspectives sobre el conflicte d'escriptors d'arreu del món.
Azaz, Síria: les relacions entre el Partit dels Treballadors del Kurdistan (en kurd: Partiya Karkêren Kurdistan, PKK), amb base a Turquia, i el seu braç polític sirià, el Partit de la Unió Democràctica (PYD), s'han tensat després que l'exèrcit sirià donés el control d'una sèrie de pobles i ciutats al llarg de la frontera turca als Estats Units i al PKK l'estiu passat.
El que hauria d'haver estat un somni fet realitat per als kurds, durant molt de temps discriminats a la Síria baathista i que aspiraven a crear un estat independent, s'ha convertit ràpidament en una versió de les seves vides encara més opressiva que durant la Síria d'Assad.
Bewar Mustafa, el segon per l'esquerra; Shawqi Othman, el segon per la dreta, i altres membres de la Brigada de Saladí.
Foto: Mohammed Sergie
«No podem ni obrir la boca», diu Walato, un activista a favor de la democràcia de Jinderes, una ciutat kurda al nord d'Aleppo.
«Tenim menys llibertat sota el PKK que no pas quan estàvem sota el règim d'Assad»".
Per a activistes com Alato, que viuen a pobles controlats pel PKK, conviure amb els nous governants significa actuar amb més discreció que durant el règim d'Assad.
Les ciutats kurdes com Afrin, Amouda i Kobani van ser escenari de protestes massives al principi de la revolució siriana, però aquestes demostracions de resistència i solidaritat amb la resta del país ara escassegen.
«El PKK fins i tot ha eliminat la paraula Yaskut (que vol dir «Abaix Assad») dels murs», va dir Walato.
«Els activistes són sovint perseguits per accions sense contingut polític, com organitzar l'ajuda per a missions humanitàries».
(Per saber més sobre els kurds a Síria cliqueu aquí i veureu un estudi recent fet per l'International Crisis Group; cliqueu aquí i aquí per veure dos informes de la Societat Henry Jackson).
Als comandants de la Brigada de Saladí, que lluita a Aleppo, no els va sorprendre que el PKK acabés controlant les ciutats kurdes.
El PKK era l'únic partit amb les armes i la capacitat d'organització necessàries per omplir el buit.
Ara bé, hi havia una raó per a tan bona organització.
El coronel Shawqi Othman, al capdavant de la Brigada de Saladí, sosté que el PKK tenia el suport d'Hafez al Assat, que pretenia dividir els kurds sirians i pressionar Turquia reforçant un corrent secessionista dins la política kurda.
També hi ha una raó sectària que explica per què el règim d'Assad va donar suport al PKK, segons Othman.
La majoria dels dirigents del PKK venen d'una rara minoria: els kurds alawites.
Abdullah Ocalan, el fundador del PKK que ara es troba en una presó turca, és un alawita de Maabatli, una ciutat d'on provenen la majoria dels kurds alawites de Síria, uns 200.000 aproximadament.
Els kurds constitueixen més del 10% dels 23 milions d'habitants de Síria i la gran majoria segueixen la versió moderada de l'Islam sunnita.
Tot i que oficials del PKK han negat els vincles amb el règim d'Assad, el seu principal portaveu es va mostrar reservat quan li van preguntar d'on venien les seves armes, segons un investigador amb seu a Washington que cobreix el grup de prop i que es va trobar amb el seu líder fa poc.
Syria Deeply no va poder entrevistar oficials del PKK sobre el terreny a Síria.
Si bé activistes kurds i rebels diuen que han estat reprimits i amenaçats pel PKK, han decidit no confrontar-s'hi per tal d'evitar un conflicte intern entre els kurds.
La situació, però, encara és molt tensa entre les dues faccions armades.
El capità Bewar Mustafa, el primer oficial kurd que va desertar del règim d'Assad i que va fundar la Brigada de Saladí que lluita a Aleppo, diu que ell es troba a la llista negra del PKK, com alguns dels seus companys.
Othman assegura que el seu grup intentarà evitar una matança amb els seus germans i que volen esperar que la població kurda de la zona es giri contra el PKK.
Segurament no hauran d'esperar gaire.
Walato destaca que els excessos del PKK, com establir impostos o lligar presoners a pals en les places de la ciutat durant dies, estan afectant a la popularitat del grup.
És més, l'amenaça de grups islamistes extremistes ha obligat els kurds a ser prudents a l'hora de deixar de donar suport a la seva mílicia més poderosa.
«Si la tria és entre el Jabhat al-Nusra i el PKK, sempre triaré el PKK», diu Mohammed Suleiman, un activista que treballa en col·laboració amb la Brigada de Saladí i que acusa el PKK de mercenaris i criminals.
I això no vol dir que els kurds no admirin els islamistes.
De fet, la Brigada de Saladí ha lluitat amb diversos grups.
Sharvan Ibesh, un doctor que opera a centres de cirurgia a Aleppo i prop de la frontera turca, creu que Jabhat al-Nusra manté l'impuls i rebutja els contraatacs del règim a Aleppo.
«Les brigades islamistes mouen les càrregues pesades en aquesta guerra», conclou.
L’Associació Catalana de Comunicació Científica, l’Associació Espanyola de Comunicació Científica i la Societat per l’Avançament del Pensament Crític han iniciat una campanya a Internet a través de la plataforma de peticions online Change.org per a demanar més rigor científic a La Vanguardia, del Grup Godó, un dels diaris catalans amb més difusió.
Fins ara han recollit 826 signatures.
La petició, que té forma de missiva dirigida al defensor del lector de La Vanguardia Josep Rovirosa, no demana "respecte només per la ciència, sinó sobretot pel periodisme de qualitat, tant el científic i especialitzat, com el generalista".
Victòria al carrer i a la xarxa contra els desnonaments
"Ens ho hem guanyat a pols.
Les xarxes socials han bullit aquests últims dies.
Que quedi clar: la victòria és nostra, només nostra".
Ho deia ahir a Barcelona, davant una multitud que es va reunir a les portes de la seu del Partit Popular (actualment al govern), un dels portaveus de la Plataforma d'Afectats per la Hipoteca (PAH), el col·lectiu ciutadà que lluita des de fa anys pel dret a l'habitatge i contra els desnonaments hipotecaris a Espanya.
Pocs minuts abans, i per sorpresa de tothom, el grup popular al Congrés havia anunciat que no s'oposaria a la tramitació de la Iniciativa Legislativa Popular (ILP) impulsada per la PAH que exigeix la modificació de la legislació hipotecària espanyola.
La noticia es va rebre amb crits de "Sí, sí que es pot!" al carrer, a la xarxa i a l'exterior i a l'interior del Congrés de Madrid, on uns quants membres de la PAH van ser expulsats de la tribuna de convidats.
Finalment, la votació va ser gairebé unànime. 333 diputats van votar a favor de la ILP.
Només un del PP va abstenir-s'hi.
La proposició de llei (que demana la dació en pagament perquè l'habitatge suposi el pagament total del deute contret, l'aturament dels desnonaments i el lloguer social dels habitatges que controlen els bancs) té el suport de gairebé 1,5 milions de signatures de ciutadans, recollides durant mesos per centenars de persones a tota Espanya.
Nombre de firmes recollides a favor de la llei.
Foto de @tomstomkitrur.
Tot i això, els diputats del PP, que controlen la cambra amb majoria absoluta, havien anunciat que bloquejarien la iniciativa. Els altres grups parlamentaris s'hi havien pronunciat a favor.
Aquest és l'storify de les seves opinions a Twitter, que ha recollit la plataforma ciutadanaQué hacen los diputados.
El PP va acabar cedint i es va fer enrere per l'enorme pressió popular, organitzada aquests últims dies al voltant d'una enginyosa campanya, #ILPescrache, que va engegar la PAH el diumenge passat inspirant-se en les protestes argentines.
A més a més, el mateix dia un matrimoni de jubilats de Mallorca es va suïcidar després de saber que perdrien casa seva.
Les dades no són del tot segures, però la PAH calcula que més d'un terçdels suïcidis que es produeixen a Espanya actualment estan vinculats als desnonaments.
Les dues víctimes van ser recordades a la protesta de Barcelona.
La campanya #ILPescrache s'ha desenvolupat a través de diverses eines digitals per a facilitar que els ciutadans es posessin en contacte amb els diputats del PP mitjançant els seus perfils de Twitter (recollits en aquesta llista), les seves pàgines de Facebook, els seus correus o números de telèfon i els hi demanessin de trencar la disciplina de vot i admetre a tràmit la ILP.
Tots les etiquetes que s'han creat a Twitter (#ILPoALaCalle, #ILPesDemocracia, #PPcriminales i, l'últim, #ImPAHrables), han estat temes del moment a Espanya.
La pàgina web Querido diputado no desahuciado va facilitar l'enviament de tuits a grups de diputats que deien: "Votareu la ILP o preferireu convertir-vos ens els promotors dels desnonaments?".
Una altra iniciativa de la plataforma Oiga.me també va facilitar l'enviament automàtic de correus electrònics.
Segons les seves dades, en dos dies, més de 7.000 persones van enviar gairebé un milió de missatges als diputats del PP.
En aquest pastebin hi ha una llista de totes les iniciatives de la campanya.
I aquesta és una de les fotos de la Moncloa, la seu de la presidència del govern espanyol, que ha circulat per la xarxa amb mofa:
Foto de @elpadrecorajede.
La campanya per fer pressió a favor de l'aprovació de la ILP comença aquest dissabte amb una manifestació convocada, ara per ara, a 46 ciutats espanyoles amb el lema "pel dret a l'habitatge i contra el genocidi financer".
La PAH ha guanyat la primera batalla, però encara s'ha de superar tot el procés parlamentari.
[Vídeos] Protesta global "One Billion Rising" contra la violència de gènere
Fotografia de la flashmob de Waisenhausplatz a Berna, Suïssa
Una de cada tres dones és víctima de la violència al llarg de la seva vida.
El 14 de febrer del 2013 milers de persones arreu del món es van manifestar en contra d’aquests actes de violència diària mitjançant flashmobs i d’altres activitats artístiques.
Amb el lema One Billion Rising protesten en nom dels mil milions de dones que, segons l’ONU.
Més de 13.000 organitzacions de 200 països va participar en aquesta protesta global.
A continuació us mostrem alguns dels vídeos del 14 de febrer.
Flashmob a Berna, Suïssa:
L'organització Societats Unides dels Balcans va gravar dones i homes d’arreu del món explicant per què sortirien al carrer el 14 de febrer:
NDTV va informar des de Mumbai, Índia:
Les noies de New Light, una ONG que treballa al districte de la prostitució de Calcuta, van assajar i dur a terme el següent ball:
Vídeo des de Khartoum, Sudan:
Curt d'animació amb la tècnica d'Stop-Motion des de São Paulo, Brasil:
Flashmob a Bali, Indonèsia:
#Viquimodernisme: El modernisme català, de l'aula a la xarxa
Part superior de la Casa Batlló, a Barcelona, dissenyada per Antoni Gaudí entre 1904 i 1906.
Per cortesia de Bernard Gagnon (obra pròpia). Via Wikimedia Commons
Després de detectar que la qualitat de les entrades a la Viquipèdia sobre el Modernisme no era la desitjable, les no menys fantasioses ments dels viquipedistes catalans han posat en marxa un apassionant viquiprojecte anomenat Viquimodernisme, amb tres objectius: "millorar la presència del Modernisme català a la Viquipèdia", "fer accessible a la xarxa el coneixement generat a la universitat" i "posar en pràctica nous models d'educació oberta".
Si mai heu visitat Barcelona, segurament encara guardeu als ulls una mica de l’arquitectura curvilínia i colorista dels fantasiosos edificis d'Antoni Gaudí.
Gaudí és un dels màxims representants del Modernisme català, la joia de la corona de l'art a Catalunya, però al davall d’aquesta estètica orgànica i somniadora jeu tot un moviment de revolució política i cultural que buscava transformar la societat catalana de les darreries del XIX i primeries del XX.
Un moviment eclèctic que es va nodrir de corrents semblants a altres països europeus, com ara l’Art Nouveau francès, però amb un sentit nacional que li confereix la seua personalitat única.
Façana de la Casa Macaya, de Josep Puig i Cadafalch, 1901.
Per cortesia de Mutari (Obra pròpia) , via Wikimedia CommonsDurant el primer quadrimestre del curs 2012-2013, un centenar d’alumnes del grau d’Història de l’Art de la Universitat de Barcelona van canviar els treballs acadèmics tradicionals per l'elaboració d'articles de qualitat a la Viquipèdia, sota la supervisió de sis professors i investigadors del GRACMON, el grup de recerca en història de l'art i del disseny contemporanis de la Universitat de Barcelona.
Fins ara s'han creat i editat més d’un centenar d’articles relacionats amb el Modernisme català.
L'aliança perfecta
La proposta va arribar de la mà d'Àlex Hinojo (@Kippelboy), membre de #glamwiki, un grup internacional de wikipedistes que treballa per a enfortir les relacions entre el sector cultural i la xarxa de coneixement lliure.
Hinojo, a més de ser un dels viquipedistes més actius, és el creador del projecte @CatalanMuseums, que brinda informació en anglès dels diversos museus de Barcelona i Catalunya.
Esther Solé (@EstherSole), historiadora de l’Art, viquipedista i coordinadora del projecte Viquimodernisme, explicaa un article publicat al web de Viquimèdia, com aquesta proposta inèdita va véncer ràpidament el recel amb què el món acadèmic sol percebre la Viquipèdia:
Les suspicàcies ben aviat van deixar pas a la curiositat, i aquesta fou substituïda per l'entusiasme davant una proposta inèdita.
Considerant que la viquipèdia normalment ocupa les primeres posicions als resultats de les cerques als principals buscadors i que sovint és la primera —i en moltes ocasions, la única— font que la població en general consulta per saciar els seus dubtes o la seva curiositat, no és descabellat optar per a que el coneixement i les dades que presenta aquesta enciclopèdia online siguin correctes i de qualitat.
Hem preguntat Hinojo què en pensa d'aquesta desconfiança per part de l'àmbit acadèmic:
El recel és sovint un resultat del desconeixement cap a un tema en concret.
Per això fem aquest tipus de projectes, per apropar sectors.
Una de les coses que més ens responen els professors és: "no tenia ni idea del nivell de control que fan els voluntaris ni de tots els processos de filtre de qualitat que té la Viquipèdia.
Els Viquipedistes són més "perepunyetes" que els professors"
Cap a una educació oberta
Els viquiprojectes GLAM tracten que els professionals d’una institució cultural es comprometen a compartir els seus coneixements gratuïtament.
En el cas del Viquimodernisme, Solé i Hinojo es van ocupar de transmetre als professors del GRACMON, la major autoritat en matèria de modernisme català, la cultura de treball col·laboratiu de la comunitat de viquipedistes.
Diu Solé al seu article:
En lloc de realitzar treballs tradicionals de curs en forma de plecs de folis grapats que acabaven dormint el son dels justos, els alumnes editarien articles de la viquipèdia.
Els participants es van veure immersos en un món de llenguatge enciclopèdic, on la sintaxi – el codi wiki – resultava estranya, on la comunitat d’editors de la viquipèdia participava activament del viquiprojecte i intervenia en un treball que havia deixat d’ésser exclusivament de l’alumne per ser lliure i a disposició de tothom gràcies a les llicències creative commons.
L'enquesta realitzada al gener 2013 pels coordinadors del projecte Viquimodernisme mostra l'entusiasme dels estudiants que hi participen.
Per cortesia de ESM, via Wikimedia Commons
Els articles han estat millorats especialment en català, però també s’han editat articles en castellà, francès i anglès.
Els coordinadors del projecte van realitzar una enquesta per valorar-ne el desenvolupament en finalitzar el primer quadrimestre, al gener del 2013.
Podeu consultar-ne els resultats aquí.
Després d'aquests primers mesos del projecte, Hinojo destaca com a dada positiva que "els alumnes trobin molt útil que el seu treball estigui "publicat" a la viquipèdia i sigui útil per a la resta".
Viquiprojectes GLAM, apropant l'art a la xarxa
El projecte Viquimodernisme forma part dels viquiprojectes GLAM (acrònim en anglès de Galleries, Libraries, Archives and Museums), una iniciativa internacional que va sorgir quan els responsables del Museu Britànic van adonar-se’n del gran nombre d’entrades que hi havia sobre el museu a la Wikipedia i contractaren un wikipedista per tal que revisara i ampliara els articles existents.
Des de llavors, la iniciativa s’ha exportat a altres països i institucions.
Després de constatar l'interès que el projecte ha despertat entre les institucions acadèmiques, els coordinadors esperen que esdevinga un referent per a experiències futures.
De moment, tenen previst presentar-ne els resultats finals al Congrés Internacional d’Art Nouveau CoupdeFouet, que tindrà lloc a Barcelona en juny de 2013, data que coincideix amb la fi del projecte.
Violeta Camarasa és co-autora d'aquest article.
Witness i el poder del vídeo online
Witness és una organització internacional sense ànim de lucre que durant els últims 20 anys ha estat fent servir el poder del vídeo i la narració d'històries per obrir els ulls al món davant dels abusos contra els drets humans.
La responsable de comunicació, Matisse Bustos Hawkes , va participar a l'última reunió de Global Voices a Nairobi, Kenya, amb una intervenció titulada "L'ascens global dels mitjans ciutadans".
Matisse va parlar sobre com el vídeo està fent canviar la dinàmica de defensa dels drets humans al món mitjançant diversos usos i aplicacions, i va plantejar també els problemes que això comporta:
Ara que podem gravar i compartir vídeos instantàniament, com pot controlar la gent la informació que comparteixen d'ells mateixos i de la gent a la que graven? explica la història d'una dona que mentre parla, té la cara enfosquida al vídeo per protegir la seva identitat.
Mostra els esforços del govern d'Iran per buscar fonts per identificar als manifestants.
Wael Abbas utilitza la plataforma d'emissió en viu Bamboozer, que comparteix la localització dels que estan en línia.
Els seus amics poden saber on és; la policia també.
No és el primer cop que Witness i Global Voices col·laboren.
Al 2007, un vídeo realitzat conjuntament per Witness i Global Voices va meréixer un premi de One World Media .
Durant el 2012, diversos articles de Witness han estat republicats a Global Voices i algunes de les seves accions han estat matèria d'articles, com aquest de Juliana Rincón sobre un sèrie de vídeos que expliquen com filmar protestes :
Després de la seva presentació, vaig xerrar breument amb Matisse sobre Witness i coses relacionades amb el vídeo:
Altres posts relacionats:
Chris Moya, SpainRevolt i el ciberactivisme
Afef Abrougui, bloguejant des de Tunísia
Xerrant amb Rebecca MacKinnon sobre “Consent of the Networked” El primer vídeo d'aquest post va ser transcrit per Azucena_Ramos, Marta Martínez i betsygee, i subtitulat en castellà per Azucena_Ramos.
Post original publicat al blog de Juan Arellano
Ang Lee rep l'Oscar i la Xina somnia un cinema sense censura
Mirant-se amb una barreja d'orgull i enveja l'Oscar al millor director aconseguit pel director Ang Lee, nat a Taiwan, els usuaris web de la Xina continental, frustrats pel control ferri que el règim comunista excerceix sobre la indústria del cinema, es demanen sobre el potencial cinematogràfic del seu propi país.
La recerca del nom Lee llança més de 70.886 resultats i 4.165.630 discussions, cosa que el converteix en el segon terme més buscat en el popular portal de microblogging xinès Sina Weibo, a partir de la vesprada del 25 de febrer de 2013.
Es tracta del segon premi de l'Acadèmia que guanya Lee, qui durant el seu discurs d'agraïment va voler expressar la seua gratitud cap a Taiwan per haver cooperat en el rodatge de "La vida de Pi" .
En 2005, quan va guanyar el premi a millor director per la seua pel·lícula Brokeback Mountain , els mitjans de comunicació xinesos van censurar el seu discurs d'agraïment: van ometre qualsevol referència al seu Taiwan natiu o a l'homosexualitat.
Lee va tancar el seu discurs en aquesta ocasió amb un "gràcies" en mandarí, suficient per fer que alguns espectadors xinesos s'inflaren d'orgull.
Tanmateix, altres van advertir que no s'emocionaren excessivament per aquesta complicitat cultural, tot emfasitzant que el triomf de Lee no té res a veure amb la Xina.
Alguns usuaris de Weibo, com ara "Qianzhe Yang Fang Lang" , preferiren incidir en la paraula "hua ren", concepte utilitzat per a descriure les persones d'ètnia xinesa que viuen a l'estranger, per oposició a "zhong guo ren", en referència als ciutadans de la Xina continental:
Ang Lee recull el seu segon premi com a millor director als Oscars d'enguany.
Captura de pantalla de la cerimònia de youku.
Ang Lee és un bon director "hua ren", vàreu escoltar la paraula "Xina" dels seus llavis?
Llavors no us en pengeu de medalles.
Un altre usuari va escriure ：
Va expressar el seu agraïment cap a Taiwan, no cap a la Xina!
L'escriptor "Tianyou" es preguntava per què hi ha qui busca la connexió entre la Xina continental i Lee：
El fet que Ang Lee guanyara el premi a millor director va emocionar tant algunes persones que digueren que es tractava de l'orgull de la Xina.
No obstant això, em sent una mica estrany, com si fóra cosa seua.
Fins i tot quan es tracta de l'orgull, és degut a l'educació deTaiwan i dels Estats Units.
Què té tot açò a veure amb nosaltres?
Tanmateix, l'editor de la revista Jiuzhouzhi "Jiangnan Ricardo" dissentia dels qui afirmaven que el triomf de Lee no significa res per a la Xina:
Encara que alguns amics opinen que la victòria d'Ang Lee és cosa seua, crec que la seua manera de pensar caracteritza la cultura xinesa, com pot observar-se a pel·lícules com ara "Tigre i drac" i "La vida de pi".
Ha fet servir el seu mètode per a presentar la cultura xinesa al món, i en tant que xinès m'alegre per ell.
Molts internautes van atribuir l'èxit de Lee a les indústries lliures de l'entreteniment de Taiwan i els Estats Units.
"Keguan Nvjia Yunchuang" va comentar ：
Per què té tant d'èxit?
La resposta és simple: perquè va créixer a Taiwan.
El famós comentarista "Zhu Qi“ va escriure :
Els taiwanesos van per davant de nosaltres en àmbits com la cultura i les arts.
Felicitacions a Taiwan.
Tot i que van perdre contra el Partit Comunista durant la Guerra Civil xinesa, la seua cultura i el seu sistema encara prevalen!
El triomf d'Ang Lee també va servir com a recordatori de l'estricta censura que pateix el cinema xinès.
L'usuari "Zantan Wuwei" remarcava que la Xina sufoca la creativitat ：
Cap persona del continent ha guanyat un Oscar.
Perquè no existeix llibertat per a la creativitat i la producció de pel·lícules, sols propaganda, cosa que comporta el declivi de la nostra cultura.
En una societat on l'elogi polític gaudeix d'una veu més potent que els Oscars, ningú pot crear un art fabulós.
El sistema obstaculitza els bons directors, com va escriure l'usuari “Hexie De Tianxia”：
No són bons directors el que manca a la Xina, el problema és que el sistema decideix quines pel·lícules pots fer!
Sols uns dies abans que Ang Lee fóra guardonat amb l'Oscar, l'Organisme Estatal de Ràdio, Cinema i Televisió xinès (SARFT, sigles en anglès) anunciava que "d'ara en avant, tots els documentals televisats de la Xina hauran de ser enviats al SARFT per a una primera revisió".
Wang Ran, director executiu de China eCapital Corporation, un dels principals bancs privats d'inversió de la Xina comentava al seus 2.65 milions de fans a Weibo：
Literatura i art de traduir es troben a Barcelona per la festa de la revista Asymptote
El traductor anglès Peter Bush.
Foto d’Alba Calle.
Asymptote , la revista digital de literatura i traducció, celebra el seu segon aniversari amb una sèrie d’esdeveniments arreu del món en els quals han participat els millors escriptors i traductors contemporanis.
D’entre les ciutats escollides no podia faltar Barcelona on el passat 25 de gener va tenir lloc un recital en castellà, català i anglès de la mà d’alguns traductors i autors de la ciutat comtal per a presentar el primer número de la revista d’aquest 2013.
Els assistents a la sala Inusual Project.
Foto d’ Alba Calle.
El projecte neix gràcies a un grup d’emprenedors de diferents llocs del món que comparteixen l’amor per la literatura i l’art de traduir.
Així doncs, Asymptote ofereix al lector extractes d’obres en la seva llengua original i la traducció corresponent.
Algunes, fins i tot, inclouen gravacions d’audio del traductor perquè el lector tingui accès a la fonètica de l’idioma.
I això no és tot, a banda de les obres literàries la revista també té una secció dedicada a l’art visual que ens obri finestres a diferents cultures.
Asymptote ha estat nominada a la millor revista de l’any 2012 (2012 Magazine of The Year) per 3:am magazine , fins i tot abans de fer els dos anys, junt a publicacions com The Times Literary Supplement i London Review of Books .
L’editor en cap de la revista, Yew Leong Lee , ens parla del projecte i de l’esdeveniment de Barcelona.
Després de dos anys, què se sent en formar part d’un projecte amb tant d’èxit?
Celebrar el nostre segon aniversari a ciutats com Nova York, Berlin, Taipei o Barcelona ha estat molt gratificant; sobretot perquè ens hem reunit amb lectors de tot arreu per primera vegada i hem marcat la diferència en el seu àmbit cultural, tot i que som una revista completament digital.
Això ens confirma que hi ha una gran demanda per tractar la literatura com un fenomen global i no dins del marc individual d’una sola llengua.
Asymptote pretén ser el punt de convergència entre les comunitats literàries, les quals sempre són minoritàries.
M’agradaria donar les gràcies al meu equip i també als lectors, sobretot aquells que ens han ajudat a difondre la nostra iniciativa i ens han recolzat en la nostra actual campanya de recollida de fons (Indiegogo fundraising campaign ).
L’escriptor Adrià Targa junt a Rafael Mammos i Najat El Hachmi.
Foto de Joaquim Moreno Càceres.
Com hem col·laborat amb tantíssims grans escriptors espanyols (no sols d’Espanya sino també de Cuba, la República Dominicana, Mèxic, etc.) durant aquests dos anys, volíem celebrar un esdeveniment per afermar la nostra relació amb Espanya.
Barcelona semblava una elecció natural perquè es fan moltes traduccions, no sols per als turistes sino també entre el català i l’espanyol.
Ens agradaria presentar encara més escriptors catalans i espanyols als nostres lectors anglesos en 2013.
Com es va rebre l’esdeveniment de Barcelona?
Va ser tot un èxit, segurament va superar els 100 assistents.
El programa incloïa tant a traductors i escriptors consolidats com joves promeses de la traducció i la literatura.
Alguns dels escriptors s’atreviren fins i tot amb una o dues traduccions i les compartiren amb el públic.
També hi havia música en directe de la mà d’una banda de swing que li donava a la trobada una atmòsfera més relaxada.
Molts dels convidats es quedaren després per parlar amb els autors i agrair-nos la inicitiva, ja que no havien estat mai a un esdeveniment semblant.
GV: Després del gran èxit que han tingut tots els esdeveniments, teniu pensat repetir en un futur pròxim?
És possible, perquè el públic ens ha acollit amb entusiasme no sols a Barcelona sino a totes les ciutats on hem organitzat esdeveniments.
Tot depèn de si rebem el suficient suport, perquè també ens agradaria arribar a altres regions i apropar la literatura mundial a les comunitats locals i a l’inrevès.
Els pròxims de la nostra llista són Londres, París i Tòquio.
No obstant això, si ens surgeix una altra oportunitat per organitzar de nou un esdeveniment semblant a Barcelona, n’estaríem encantats!
La revista penjarà fotos de l’esdeveniment a la seva pàgina de Facebook .
També podeu seguir les últimes notícies d’Asymptote a Tuiter i Tumblr .
Atenció!
Nadó a bord! Entrevista a una família viatgera i bloguera
Entrevista a "The Family Without Borders" (La família sense fronteres): Anna i Thomas Alboth, pares, viatgers i bloguers que han estat a la mar Negra i a l'Amèrica Central amb les seves dues filles.
El 2010, una parella jove de Berlín (Anna, periodista polonesa, i Thomas, fotògraf alemany) decidiren viure el seu somni de rodamons amb la seva filla Hanna de només 6 mesos.
Amb un Renault Espace carregat fins a dalt, viatjaren durant mig any de la mar Negra a la mar Càspia travessant el Caucas.
Tot va sortir tan bé que el 2012 recorregueren, ja amb la seva segona filla Mila, l'Àmerica Central des de Mèxic fins a Guatemala, Belize i Hondures.
Des del seu primer viatge, decidiren compartir les seves insòlites experiències en un blog, The Family Without Borders .
Tingué tant d'èxit que el 2011 va ser nomenat millor blog de viatges per l'edició polonesa del National Geographic.
Global Voices (GV): Imagineu-vos d'aquí a 25 anys.
Les vostres filles tenen nens i volen viatjar amb ells.
Com reaccionaríeu?
Mèxic (Yukatán), Illa d'Holbox.
Foto © Thomas Alboth, amb permís.
Anna (A): Espero que sigui així.
Fa poc, vam parlar sobre els pares, els fills i els néts i de com pot canviar tot.
Ens preocupa una mica que triïn una forma de vida completament diferent i ens seria difícil acceptar que ens diguessin coses com "vull anar a un hotel".
Però, per altra banda, a mesura que es fan grans em preocupa cada vegada més que els pugui passar alguna cosa, suposo que són coses de mares.
Thomas (T): A mi m'agradaria.
Però no estic segur que els agradi aquest estil de vida. Tinc amics que han crescut en un bloc d'apartaments i que ara tenen una vida completament diferent.
També m'alegra ser diferent als meus pares.
Potser un dia es quedin en un hotel i duguin bones maletes, però no passa res.
GV: La revista National Geographic considera el vostre blog el Millor Blog de Viatges de 2011.
Per què penseu que ha tingut tant d'èxit?
A: Crec que ha sigut per dos motius.
En primer lloc, no havíem planejat que fos una cosa gran, simplement feiem el que ens agradava i penso que aquestes coses creixen quan realment fas el que t'agrada.
Hem vist blogs de viatges planificats, però nosaltres escrivíem principalment als avis, perquè poguessin veure que Hanna estava sana i contenta.
Així va començar.
Després d'un temps, vam comprovar les estadístiques i vam veure que gent de 20, 40, 50 països visitaven el nostre blog i estàvem al·lucinats.
Aquesta generació de joves europeus que estudien a l'estranger, viatgen i troben la seva parella a un altre país creuen que si tenen fills s'acabarà tot.
Penso que quan veuen el que nosaltres hem fet, se n'adonen que hi ha esperança i que no tot ha d'acabar aquí.
La família al seu pis de Berlín.
Foto de Kasia Odrozek.
GV: Us repartiu la feina: qui escriu, qui fa les fotos...?
A: Sí, cadascú s'encarrega d'una cosa.
Jo he fet algunes fotos, però en general ell sempre té la càmera.
Jo escric les entrades, Thomas ha escrit potser dues entrades en aquests tres anys.
Ell s'encarrega de les coses tècniques del blog i jo del missatge.
En la carretera, normalment és Thomas qui condueix i jo li indico per on hem d'anar .
Tot funciona quan ho fem junts.
Fa un parell de setmanes, ell estava a Myanmar i jo a Palestina i no vam publicar res al blog, era una sensació estranya.
GV: Hagués sigut la vostra experiència diferent sense el blog?
A: Per mi, el fet de tenir el blog em motivava més a l'hora d'obtenir informació sobre qualsevol cosa.
Durant el segon viatge, escrivia d'una manera més periodística i per això apuntava moltes coses, preguntava més a la gent, agafava fullets dels museus, etc.
No sé si ho hagués fet així sabent que no anava a publicar-ho.
T: Jo estava una mica gelós, perquè escriure significa processar de nou; mentre que editar les imatges no té res a veure, no necessites més coneixements, no necessites entendre la situació per fer una foto.
Al llac Sevan, Armènia.
GV: Quin és el vostre record preferit d'aquests viatges?
T: Més que un record, és la sensació de seguir el teu propi ritme, de decidir sobre la teva pròpia vida.
Quan et quedes a un lloc, caus en un ritme monòton: t'aixeques, et fas un café, agafes el tramvia o el metro per anar a l'oficina i el 80 per cent del teu dia és previsible.
Això és el que m'agrada del viatge, durant mig any tu decideixes el que vols fer.
GV: Hi ha hagut algun moment que comencéssiu a pensar, “açò ha sigut un error”?
A: Va haver un moment en què estava espantada i vaig pensar que tota aquella gent que ens deia que érem uns pares irresponsables tenia raó.
Va ser una nit a un hotel de Guatemala quan vam veure tres homes grans amb pistoles passar pel corredor mentre discutien per telèfon.
Havíem de fer alguna cosa per tranquil·litzar-nos i els vam preguntar si eren perillosos.
No parlàvem espanyol, però afortunadament coneixíem la paraula "peligroso".
Ens van respondre "sí, però no per a vosaltres ni aquí".
Després vam saber que a Guatemala tothom tenia pistoles, perquè no els les havien pres després de la guerra civil.
GV: Dieu que els vostres viatges tracten sobre les persones i les seves històries.
Quina ha sigut la cosa més sorprenent que heu escoltat o experimentat?
T: Si véns d'un món totalment diferent, fins i tot l'estil de vida de la gent et sembla interessant i a vegades sorprenent.
La família s'acomiada dels seus amfitrions a Guatemala, Cascada Chilasco.
Foto © Anna Alboth, amb permís.
A: Durant el segon viatge, a Guatemala, ens vam allotjar a la petita casa d'una família maia que tenia cadires de plàstic i una televisió.
Després de parlar amb ells, es van sorprendre; però no pel fet que havíem estat tot aquell temps viatjant, sinó perquè havíem estat sense televisió durant tant de temps.
A la nit, quan vaig començar a tallar les patates per a la sopa, totes aquelles noies es posaren immediatament a ajudar-me. Així és com fan ells les coses, sempre tots plegats.
Volíem dir-los que els trucaríem, però no tenien telèfon. Ens volien enviar una carta, però no sabien escriure.
GV: Teniu plans per al futur?
A: Farem un altre viatge, és clar.
Però abans he d'acabar el meu llibre sobre l'Amèrica Central i aleshores viatjarem de nou.
El 26 de març de 2013, la Família Sense Fronteres va compartir les seves fotos i històries en una presentació a la botiga Globetrotter de Berlín.
Per a més informació, visiteu el seu blog o el seu Facebook .
Austràlia en guerra contra Coca-Cola per oposar-se al retorn d'envasos
L'èxit del recurs interposat per Coca-Cola el passat 4 de març contra la Llei de Dipòsit d'Envasos del Territori del Nord australià ha engegat una campanya d'abast nacional contra la companyia.
Robin Tennant-Wood ho resumia al seu blog The Conversation:
Després de la introducció del projecte de CDL (Llei de Dipòsit d'Envasos, sigles en anglès) l'any passat, el gegant multinacional dels refrescs, Coca-Cola Amatil (CCA),va anunciar que interposaria un recurs judicial contra el pla. ... Com a resposta a la decisió judicial, el grup d'activistes de sabotatge industrial, Out Of Order , va enganxar cartells de "Fora de servei" a totes les màquines expenedores de CCA de les principals ciutats del país.
Out of Order (Fora de Servei) a la Costa Daurada - Imatge: pàgina de Facebook del grup Out of Order.
Els comptes de Facebook i Twitter d'Out of Order en donen la seua ubicació com Hobart, capital de Tasmània, a l'altra banda del país.
La seua pàgina de Facebook explica que tenen altres dues campanyes en funcionament, concretament contra els bancs ANZ i HSBC per les seues inversions en carbó i en gas metà de carbó.
Una petició a la pàgina de Sum of Us, el moviment global de consumidors per pressionar empreses multinacionals, ha aconseguit ja 110.000 signatures:
Deixeu de combatre els projectes de retorn d'envasos i retireu la demanda contra el Territori del Nord d'Austràlia.
És, aproximadament, el nombre d'adults censats al Territori del Nord.
Out of Order es vana de la seua activitat, que podria qualificar-se d'il·legal, tot comparant-se amb els activistes en línia d'Anonymous:
‏@itsoutoforder: Però novament, potser #outoforder són #anonymous, activistes del sabotatge industrial... potser hauríem de preguntar-li al #PapaFrancesc
No està clar com el Pontífex podria ajudar.
Com la Santa Seu, Coca-Cola Amatil Austràlia ha triat un nou director executiu.
Take 3 , una iniciativa que promou les platges netes, va penjar un collage de fotos al seu Facebook:
Collage d'Out of Order - Foto: Pàgina de Facebook de Take 3
Hi ha un grup semblant anomenat Container Savers que fins i tot tenen la seua pròpia aplicació de mòbil per a fotografiar les deixalles dels contenidors:
El reemborsament dels envasos és un dels mecanismes més efectius per a fomentar el reciclatge i reduir les escombraries.
La indústria dels refrescs s'hi oposa – mostrem-los on acaba el seu fem.
Quan veges un envàs tirat al carrer, en un parc, en la platja – o en qualsevol lloc on no hauria d'estar – fes-li una foto i carrega-la al mapa de CS.
Per motius desconeguts, el lloc web de Container Savers ha estat suspès, però la seua pàgina de Facebook i el compte de Twitter continuen actius.
Ací teniu una mostra del seu treball:
Deixalles d'envasos - Foto: Pàgina de Facebook de Container Savers
L'acció de protesta d'Out of Order té probablement una intenció més simbòlica que no financera.
Karen Marshall assenyalava als comentaris de l'àlbum de fotos de la campanya contra Coca-Cola d'Out of Order:
Vaig consultar el preu de les accions ahir i em vaig alarmar en veure que no han caigut ni molt menys, sinó que han pujat des del començament de tot això.
Nigel Arnold reaccionava amb preocupació cap a les víctimes innocents:
Crec que és una mica injust per al distribuïdor.
La major part de màquines expenedores són de propietat privada.
El guardonat humorista gràfic First Dog on the Moon , àlies Mr.
Onthemoon (Sr.
Alalluna) va tuitejar:
@GreenpeaceAustP: .@CocaCola destrossa el programa de reciclatge popular a 10 cèntims del TN.
Fes saber al govern que això és inacceptable http://bit.ly/stoptrashingaus_tw … #cokefail
Mentrestant, el govern del Territori del Nord ha adoptat mesures que donen suport al programa de reciclatge d'envasos fins que els diversos governs australians estudien la promulgació de lleis que en possibiliten l'aplicació.
Clean Up Australia, organitzadors del Dia "Mantén neta Austràlia", es mostren satisfets:
@Clean_Up : Felicitacions al govern del TN per assegurar la viabilitat econòmica del programa de retorn d'envasos de cara a les pròximes 8 setmanes i pagar a tothom els seus 10 cèntims! #cokefail
Coca-Cola Australia ha donat les gràcies als seus crítics i els ha contestat a la seua pàgina de Facebook.
El 6 de març anunciava:
...una continuació del nostre compromís amb el reciclatge, una inversió de 5 milions de dòlars amb els nostres socis del sector per a estimular els índexs de reciclatge i reduir el fem al Northern Territory.
Tots els detalls a - http://bit.ly/13FJWr0
La visió de Nigel Mitchell és, si més no, representativa de les reaccions negatives que es troben entre els ja més de 600 comentaris publicats de moment:
Així doncs, si a la reunió del COAG es decideix donar suport nacional a l'aplicació de la Llei de Dipòsit d'Envasos, ho assumirà Coca-Cola o continuarà amb les seues polítiques antidemocràtiques i contràries al medi ambient?
De fet, no hi ha cap comentari neutral o de suport entre els primers cent, si fa no fa.
Què en pensa la majoria silenciosa?
La pàgina de Facebook de Coca-Cola Austràlia compta amb més de 936.000 "m'agrada".
L'estat d'Austràlia Meridional va aprovar la Llei de Dipòsit d'Envasos el 1975 i manté un programa de reciclatge des del 1977.
#ettrauré: l'eterna lluita per desmuntar el Valle de los Caídos, a la xarxa
L'esplanada del Valle de los Caídos, a Madrid.
Font: Wikimedia Commons
El Valle de los Caídos de Madrid, l'ostentós monument funerari del dictador feixista espanyol Francisco Franco, és potser el major símbol del Franquisme i la major fossa comuna d'Espanya.
Quasi 40 anys després de la fi de la mort del dictador que va marcar l'inici de l'estat democràtic espanyol, encara es desconeix la xifra exacta de víctimes de la Guerra Civil Espanyola (1936-1939) que hi reposen al costat de qui va ser botxí de moltes d'elles.
El 2010, el govern espanyol n'havia identificat 33.833, però podrien ser-ne moltes més.
El 19 de març de 2013, la televisió pública de Catalunya va estrenar el documental "Avi, et trauré d'aquí!", que va disparar els comentaris sobre el mausoleu a les xarxes socials.
Segons publica el web del programa, es van generar més de 2.600 tuits i l'etiqueta #ettrauré va ser tema del moment estatal a Twitter durant l'emissió i fins ben entrada la nit.
Construït entre els anys 1940 i 1958 amb participació de presoners polítics, el Valle de los Caídos és encara avui un símbol de la victòria de les tropes feixistes sobre les forces que defensaven la Segona República Espanyola, proclamada el 1931.
La mort de Franco al 1975 i la fi de la seva dictadura de 40 anys va donar pas a l'estat democràtic espanyol, basat en una transició no rupturista que ha tingut molta cura de no reobrir velles ferides entre els bàndols enfrontats a la guerra civil.
Malgrat la Llei de Memòria Històrica del 2007, els familiars de les víctimes del bàndol perdedor de la guerra i de la dictadura franquista lluiten des d'associacions civils, sovint crítiques amb la passivitat dels successius governs, per recuperar els cossos dels seus familiars soterrats a les foses comunes i demanar que se'ls faci justícia.
La historiadora Queralt Solé (@qbru), que també apareix en el documental, explica en un article al blog del Centre d’Estudis Històrics Internacionals de la Universitat de Barcelona, publicat per la revista de divulgació històrica Sàpiens, el procés que va emprar el règim per farcir de restes humanes el mausoleu de Franco:
El procés es va realitzar amb absoluta transparència, es van publicar als principals diaris estatals i en els butlletins oficials de totes les províncies anuncis oferint la possibilitat de la inhumació al Valle de los Caídos.
Però la resposta per part de familiars de víctimes franquistes de la guerra no va ser ni molt menys la que el règim esperava.
Les sol·licituds individuals dels familiars dels “màrtirs” van distar tant de les previsions, que es va decidir incrementar les exhumacions de fosses de soldats franquistes morts al front, així com afegir-hi l’exhumació i trasllat de fosses de soldats republicans sense, en aquest cas, informar els familiars.
En poques hores, sota l'etiqueta #ettraure, Twitter es va omplir de missatges crítics amb la gestió política de la memòria històrica.
El compte col·lectiu Independència (@LaIndepe) criticava la manca de contundència en relació als crims comessos durant la dictadura franquista dels successius governs dels partits majoritaris espanyols: el Partit Popular (PP) i el Partit Socialista Obrer Espanyol (PSOE).
La semblança dels posicionaments d'ambdós partits ha donat lloc els últims anys a l'ús irònic i informal de les sigles PPSOE, que fa referència als dos partits alhora.
El Valle de los Caídos és un parc temàtic del feixisme emparat pel PPSOE. #ettrauré
Molts altres tuitaires posaven en dubte l'esperit democràtic de l'Estat espanyol, com l'editor i llicenciat en Dret Quim Torra (@QuimTorra) o el periodista Jordi Finestres (@jordifinestres):
Fins que Espanya no es posi davant del mirall i es jutgi a ella mateixa no serà mai una democràcia #ettrauré
Mentre manin els néts dels que van fer construir el #valledeloscaidos Espanya no serà mai una democràcia #ettrauré
Les comparacions amb el tractament social i legal a Alemanya de tot allò que pugui ser considerat apologia del nazisme també van ser recurrents.
David Martí (@davidmarti), professor universitari; Èric Fornós (@fornoseric), estudiant de dret, i Lluís González (@focfollet), filòleg i lingüista, van comentar:
#ettraure Us imagineu Hitler enterrat en un mausoleu públic a 60 km de Berlín envoltat de jueus i gitanos gasejats pel règim?
Doncs això.
Exaltació del nazisme a Alemanya, 40 anys de presó.
Exaltació del franquisme a Espanya, total llibertat #ettraure
Alemanya va fer la neteja que Espanya no ha fet mai.
Certs partits, entitats, associacions o webs hi estarien prohibides. #ettrauré
Altres van relacionar la qüestió amb el moviment independentista català.
Moisès Trullàs (@CalDirHo), que es declara a favor que Catalunya s'independitzi d'Espanya al seu perfil, deia:
Hem de treure els cossos dels nostres morts de El Valle de los Caídos i els dels nostres vius d'Espanya. #TenimPressa #ettrauré
En la mateixa línia s’expressa la sociòloga Marta Rovira (@roviramartinez), a la seva columna d’opinió del diari digital tribuna.cat:
“Cal recordar també que l'Estat espanyol és l'únic estat de la UE que no ha dut a terme una política de persecució i reparació dels crims contra la humanitat comesos durant el segle XX.
I no només això, sinó que les víctimes i els seus familiars continuen patint la indiferència, la negació i sovint la incomprensió de les institucions públiques espanyoles.
Avui encara, el franquisme és una dictadura sense condemna pública (amb símbols, monuments i un dels mausoleus més gran del món —el Valle de los Caídos— intactes), un sistema criminal sense judici, una font de patiment sense reparació, i un persistent fonament antidemocràtic del sistema polític espanyol.
Per això, el dolor del passat és la vergonya del present.”
Cambodja: la primera dona diputada és pionera de les xarxes socials
Ara que encara està recent el record del Dia Internacional de la Dona, entrevistem Mu Sochua, la primera dona de la història de Cambodja que ha estat elegida diputada al Parlament, i una de les poques personalitats polítiques del país que utilitza activament les xarxes socials.
Sochua voldria fer que les qüestions que tenen a veure amb la dona gaudisquen de prioritat a l'hora d'elaborar les lleis.També és ben coneguda per la seua oposició al govern del primer ministre Hun Sen.
A més a més, l'actual govern la va amenaçar amb l'adopció de mesures judicials per unes declaracions fetes el 2009 en les quals explicava que tenia la intenció de presentar una denúncia contra el primer ministre perquè aquest va proferir públicament injúries i amenaces contra la seua persona durant el discurs que va pronunciar en el transcurs d'una visita a la província de Kamptot, al sud-oest de Cambodja.
Els tribunals, tanmateix, han rebutjat sempre la denúncia de Sochua, mentre que sí acceptaven la que havia interposat el seu adversari.
Podria incórrer, fins i tot, en una pena de presó si el tribunal decideix mantenir la condemna per difamació contra el primer ministre.
Mu Sochua en una trobada amb dones durant una visita a una zona provincial de Cambodja.
Fotografia procedent de la seua pàgina personal de Facebook.
Malgrat aquest afer, manté ferma la voluntat d'aconseguir els seus objectius polítics i d'incrementar tant el nombre de ciutadans usuaris d'Internet com el de mitjans de comunicació, que, segons diu, permeten aportar noves idees i punts de vista diferents en política.
Gràcies a la següent entrevista realitzada a través del correu electrònic, Sochua ens fa partíceps de la seua visió de la política i dels mitjans de comunicació social.
Quins motius us van portar a involucrar-vos en política?
Després d'haver escoltat la senyora Hilary Clinton, quan encara era primera dama, parlar dels "drets de la dona al mateix nivell que els drets de l'home" i del poder que les dones necessiten per tal de dur a terme veritables canvis i tenir un estatus important; les dones han de prendre el poder i polititzar-se.
Va ser durant la quarta Conferència Mundial sobre la Dona.
En tornar de Pequín, m'oferiren un lloc com a assessora del primer ministre.
Va ser quan em vaig afiliar a un partit polític i des de llavors sempre he romàs políticament activa.
Quan vàreu començar a escriure el vostre bloc?
Com gestioneu el vostre temps?
Ara fa dos anys que tinc una pàgina de Facebook i el meu propi bloc.
Twitter va venir més tard.
Dedique una mitjana de dues hores diàries a les xarxes socials, pràcticament cada dia de la setmana en la mesura que considere que m'he de comunicar directament amb els meus seguidors i amics.
Trobe que es tracta d'una manera responsable de comunicació, perquè per a mi la política és una qüestió personal.
Generalment faig recerques sobre els problemes dels quals parle.
Fins i tot utilitze sovint les meues pròpies fotografies.
Sou l'única personalitat política que té un bloc a Cambodja.
Què us va empentar a obrir-lo?
Això prové del meu interès pels mitjans de comunicació, la lectura, l'escriptura i les ganes d'aprendre i d'informar-me.
I, evidentment, de la meua voluntat de guanyar vots electorals i de promoure i donar suport al meu partit polític.
L'ús dels mitjans de comunicació social tot just comença a desenvolupar-se a Cambodja.
De quina manera contribueixen al vostre treball en l'àmbit de la política?
El públic que se'n preocupa és jove, cosa que és molt important; els joves poden aportar una visió nova de la política i del desenvolupament.
Gaudisc d'una bona reciprocitat i de nombroses respostes per part del jovent i particularment, del jovent local.
És força gratificant i força encoratjador.
Pense que es tracta d'un procés democràtic, obert, lluny de tota por o de temptatives d'intimidació.
Però rep igualment missatges plens d'odi, de vegades molt violents, amb falses acusacions; dit això, tota personalitat pública ha d'estar preparada per fer front a aques tipus de coses.
Com poden els mitjans de comunicació social influir en el món de la política a Cambodja?
El fenomen s'esdevé cada dia més important.
Espere trobar cada cop més amigues i més seguidores entre les dones.
Sóc una dona política coneguda i el fet que els amics i els seguidors es comuniquen amb mi és un símptoma que la política està canviant.
Els mitjans de comunicació social aporten noves idees, nous punts de vista, com ara sobre la qüestió del desenvolupament.
Com més idees, més opinions i més diferències. Això és el que comporta la diversitat i el que ens empentarà a ser més tolerants.
Què millor per a Cambodja?
On us veieu d'ací a cinc anys?
Sempre en política i confie que encara més sàvia.
Dos anys després de la Primavera Àrab, continuen les autoimmolacions a Tunísia
El 12 de març de 2013, Adel Khadri, venedor ambulant de cigarretes de 27 anys d'edat, es va calar foc a l'Avinguda Habib Bourguiba, un carrer principal de Tunis.
Segons els testimonis oculars, Khadri va cridar: "Aquest és un home jove que ven cigarretes perquè no té feina", abans que les flames consumiren el seu cos.
Khadri morí el matí del 13 de març a l'unitat de cremats de l'hospital Ben Arous.
El blog col·lectiu Nawaat informava :
El jove venedor ambulant que, desesperat per les seves condicions de vida, es va calar foc, morí dimecres a trenc d'alba.
Aquesta és l'última mostra de les tensions socials a Tunísia, de les quals el nou govern, un cop hagi pres possessió, haurà de fer-se càrrec.
"Morí avui a les 5:30h degut a cremades greus", va dir Imed Touibi, director del Centre de Cremats Greus a Ben Arous (un barri tunisià), on el jove de 27 anys d'edat va ser hospitalitzat.
L'autor del bloc "Massir Destin" citava la ràdio privada Mosaique FM i s'horroritzava pel nombre d'autoimmolacions a Tunísia:
Va morir Adel Khadri per res?
La pregunta sembla indecent, però ve provocada pel silenci polític que ha envoltat l'anunci d'aquesta immolació.
Això és inevitablement un retrocés cap al punt zero de la revolució tunisiana, on Mohamed Bouaziz, un venedor ambulant de fruites i verdures es va ruixar amb gasolina i s'immolà a Sidi Bouzid, el 17 de desembre del 2010.
Abans i després del de Bouazizi, altres casos semblants foren registrats.
La mort, al matí, d'Adel Khadri, hauria d'interpelar tota la societat tunisiana.
Un país que no ofereix esperança per a la seva joventut és un país que s'esvaeix, s'enfonsa.
No es tracta de buscar solucions miraculoses, sinó de demanar a la classe política, majoria I TAMBÉ oposició, que facin el favor de treballar pel ben comú, l'interès nacional, el poble.
Els trucs polítics que contaminen les velles democràcies no són pas urgents per a un país que ha viscut en llibertat només dos anys i dos mesos.
Curs online sobre seguiment de processos electorals
El Centre Knight per al Periodisme en les Amèriques (Universitat de Texas) ofereix un Curs Massiu i Obert en Línia (MOOC, per les sigles en anglès) en castellà titulat “Cómo Cubrir Mejor las Elecciones”.
El curs l'impartirà la periodista colombiana María Teresa Ronderos del 8 de març al 19 d'abril de 2013.
Segons Ronderos, el curs està dirigit tant a periodistes com també a "blocaires i tuitaires, o gent que segueix processos electorals al Facebook o simplement a ciutadans interessats a saber més sobre els càrrecs electes i sobre l'estat i situació de la democràcia al seu país".
Dol a l'Iran: Ahmadinejad diu que "Chávez tornarà amb Crist"
En el seu missatge de condol per la mort del líder veneçolà , publicat al seu lloc web oficial, el president iranià Mahmud Ahmadinejad va fer referència a Hugo Chávez dient que era un "màrtir al servei dels veneçolans, que va morir en circumstàncies sospitoses".
Ahmadinejad va afegir: "No tinc cap dubte que Chávez tornarà amb Jesucrist i la resta d'homes honrats", fent referència a l'Imam Ocult o Mahdi, el futur salvador de la humanitat segons algunes faccions de l'Islam.
A conseqüència de la publicació d'aquest missatge, Ahmadinejad va rebre crítiques tant dels usuaris de la xarxa com d'Ahmad Khatami, un dels líders de la secció conservadora del règim.
Damavandieh va escriure :
Joves iranians han estat assassinats, un terratrèmol ha sacsejat la província d'Azerbaidjan, gent que estava al servei d'aquest país ha mort, però el govern no ha proclamat el dol nacional, ni tan sols quan els iranians estaven de dol.
Ara que Chávez ha mort... de sobte el govern ha proclamat un dia de dol nacional.
Els iranians han estat fent broma sobre ell per SMS des del moment de la seva mort.
Ahmadinejad presenta Chávez com un sant xiita.
De Mana Neyestani a Roozonline (ús autoritzat)
Azadi cita els mitjans de comunicació iranians que afirmen que Ahmadinejad va trucar el vicepresident veneçolà un mes abans de la mort de Chávez i va dir-li que resava a Déu per la seva salut.
El bloguer diu irònicament que espera que Ahmadinejad utilitzi la mateixa pregària per a Ali Khamenei .
Azarmehr ha citat una part del missatge d'Ahmadinejad sobre la mort de Chávez i ha publicat diverses fotografies del difunt president de Veneçuela amb Saddam Hussein, antic dictador de l'Iraq i gran enemic de l'Iran, i amb Mohammad Khatami, l'anterior president reformista.
Challenger va publicar fotografies de Chávez acompanyat de dues ballarines molt atractives i es preguntava si elles també tornarien amb Crist i amb l'Imam Ocult.
Tweatter va escriure que espera que Chávez no trigui gaire a tornar.
A 1376 executions diuen :
Si l'Iran i Itàlia arribessin a establir lligams estrets, el govern iranià diria el mateix sobre l'antic primer ministre italià, Silvio Berlusconi, que aquest faldiller tornarà amb Crist.
Índia: conscienciació contra la xacra del matrimoni infantil
Bona part dels matrimonis infantils que se celebren al món tenen lloc al sud-est asiàtic i a l'Àfrica subsahariana rural.
A l'Índia rural, un 47% de les xiquetes, segons un informe de la UNFPA, es casen abans dels 18 anys.
L'estat indi de Bihar és el que deté el percentatge més alt de matrimonis infantils, amb un 69%.
Urmila Chanam comparteix la història d'una núvia encara xiqueta a l'Índia:
És la tradició en aquesta part de l'Índia.
Als infants se'ls casa a l'edat en què encara haurien de dedicar-se a jugar amb joguets.
Els xiquets i xiquetes arriben al matrimoni sense saber el que significa.
La seua infantesa i qualsevol aspiració que pogueren tenir queden frustrades per aquesta tradició ancestral.
Ningú no la desafia perquè ha esdevingut la norma.
Encara que la llei índia va il·legalitzar el matrimoni infantil, continua celebrant-se àmpliament a les zones rurals de Madhya Pradesh,Uttar Pradesh, Rajasthan, Chhattisgar, Bihar i Andhra Pradesh.
I malgrat que hi ha altres països del tercer món on també es tracta d'una pràctica comuna, sols a l'Índia tenen lloc la tercera part de tots els matrimonis infantils.
Xiquetes abillades com si foren joves nuvis amb motiu d'una campanya de conscienciació contra el matrimoni infantil.
Agartala, Índia.
Imatge de Reporter#24728.
Drets d'autor Demotix (7/3/2012)
Existeixen, a més, motius religiosos per als matrimonis infantils.
El tribunal superior de l'estat indi de Karnataka va dictaminar recentment, en el transcurs d'un cas relacionat amb el matrimoni infantil, que la Llei de Prohibició del Matrimoni Infantil del 2006 (PCMA, sigles en anglès) anul·la les disposicions de la llei islàmica, en la qual el matrimoni d'una xiqueta és possible tan prompte com assoleix la pubertat.
Segons la PCMA, el matrimoni de xiquetes menors de 18 anys i de xiquets menors de 21 està prohibit.
Tanmateix, les xiquetes i xiquets que viuen al camp, són pobres, tenen escassa o nul·la educació i romanen fortament vinculats a les normes socials i als valors tradicionals, són susceptibles d'acabar casats abans de l'edat estipulada per llei.
Però no sempre és el cas.
Maharashtra té un dels percentatges més alts de matrimonis infantils.
Un vídeo de Video Volunteers al web de Youth Ki Awaaz, recorda que:
El cinquanta-dos per cent de les dones casades de Maharashtra admeten que van consumar els seus matrimonis abans dels 18 anys, segons revela un informe del govern arran de l'Enquesta sobre la Llar i les Instal·lacions elaborada en el districte.
Açò ocorre en un estat considerat "progressista", com n'és Maharashtra, la família controla la vida i les decisions reproductives de les filles.
El vídeo anterior va ser projectat a nombrosos pobles en grans pantalles.
Els matrimonis infantils a l'Índia s'emmarquen en una construcció social més àmplia en la qual no es contemplen com un problema.
Neha, una bloguera de New Delhi, escriu:
Encara que l'ONU ha treballat costat a costat amb el govern de l'Índia per tal de despertar consciències, reforçar l'aplicació de la llei i invertir en l'educació de les xiquetes, molts dels nostres líders encara conceben el matrimoni infantil com una solució per a protegir les xiquetes d'atrocitats sexuals com la violació.
Segons la UNFPA, si es matné el ritme actual de matrimonis infantils arreu del món, seran 39.000 xiquetes les que es casaran a diari abans de l'edat adulta.
Iran: el nou avió de combat vola en un cel de photoshop a la imatge oficial
Aquest post és part de la nostra cobertura de Relacions Internacionals i Seguretat
El Qaher-313 de l'Iran en un cel de photoshop, fotografia publicada als mitjans nacionals.
Els blocaires iranians van revelar a principis de febrer que una foto oficial que mostra el Qaher 313 (un caça furtiu recentment presentat a l'Iran) és, en realitat, una fotografia retocada amb photoshop .
Malgrat l'afirmació del govern iranià que l'avió ja estava patrullant els cels, els descreguts blocaires van observar que la imatge havia estat agafada de la cerimònia d'inauguració a Teheran i sobreposada a un fons d'imatge diferent.
Mentre que molts iranians (possiblement, també els militars) han promogut entusiasmats el Qaher-313 via Facebook , molts blocaires veuen la imatge com una oportunitat per burlar-se del règim de Teheran.
Les acusacions que la fotografia d'un mico que l'Iran va enviar suposadament a l'espai també és falsa alimenten encara més les burles d'aquests blocaires.
Després que esclatés l'escàndol de la fotografia del mico, Freedomseeker va escriure que els mitjans iranians havien començat a informar sobre l'èxit del Ministeri de Defensa en la construcció d'un modern avió de guerra.
El blocaire trobava 'estrany' que l'avió fos inaugurat en un estadi esportiu cobert, quan acostumen a ser presentats mentre volen.
Freedomseeker, en remarcar també que les dimensions eren més petites que les d'avions similars, assegurava que:
No podrem confiar en les declaracions de la República Islàmica fins que no veiem l'avió de combat en vol, perquè el govern té una reputació dolenta quant a retocar fotografies amb photoshop i presentar maquetes en comptes de l'objecte real".
Alguns altres blocaires també van voler recordar que hi ha qüestions molt més importants per al país que la construcció d'un nou avió de guerra.
Xcalibur, que va publicar una foto de l'avió i n'estimava els costos, explica:
La gent vol pa i no avions de guerra.
Tant de bo poguéssim alimentar la gent afamada amb bales i míssils!"
666Sabz va publicar diverses fotografies i en comparar el Qaher-313 amb models estrangers, va percebre que la cabina de vol del Qaher era molt petita.
D'altra banda, Tweatter va escriure que després del gloriós retorn del mico de l'espai, la República Islàmica busca ara un altre mico estúpid per fer de pilot del Qaher-313.
D'aquesta manera, the Qaher-313 ha proporcionat tant als blocaires com als escèptics noves oportunitats per ridiculitzar el poder militar de l'autoproclamat govern iranià.
De fet, el següent vídeo demostra com la burla va més enllà del presumpte avió de combat de cinquena generació de Teheran.
Aquest post i les seues traduccións al castellà, l'àrab i el francès han estat realitzades per encàrrec de la International Security Network (ISN) com a part d'un acord per localitzar les veus ciutadanes d'arreu del món en relació amb temes de relacions internacionals i seguretat.
Aquest post fou publicat originàriament al bloc de l'ISN , podeu trobar històries semblants aquí .
Xina: la contaminació i els "pobles del càncer"
L'empresari d'Internet més important de la Xina, Ma Yun , ha advertit que no hi ha diners suficients per protegir els rics d'una contaminació que causa càncer.
Els seus comentaris han sigut repetits pels usuaris de la xarxa, molts dels quals ja estàn preocupats per la combinació tòxica de la contaminació de l'aigua i de l'aire al país, i també pels problemes de seguretat alimentària.
Durant la tretzena trobada anual del Fòrum Yabuli d'Empresaris Xinesos, el fundador i director executiu de l'empresa xinesa Alibaba, líder en el sector del comerç electrònic, deixà de banda les oportunitats de negoci per tal de tractar els problemes de salut presents a la Xina en relació amb la pol·lució.
Va predir que el càncer afectarà totes les famílies xineses d'ací a 10 anys.
També va recalcar que els ciutadans haurien de tenir més consciència ecològica i no dependre només del govern:
En Sina Weibo, Global Times va compartir un mapa dels "pobles del càncer" a la Xina.
Fa trenta anys, quanta gent coneixia algú amb càncer?
Càncer era una paraula estranya.
Avui s'ha convertit en una malaltia comuna.
El càncer de fetge té a veure amb el nostre aire; el càncer d'estómac té a veure amb els nostres aliments.
Les classes privilegiades tenen aigua neta, però no poden comprar aire net.
Em preocupa que treballem molt dur i que, finalment, tot el que guanyem se'n vaja en despeses mèdiques.
No importa quants diners guanyes, si no pots gaudir de la llum del sol. És realment una tragèdia.
El seu discurs, compartit l'endemà en la famosa plataforma xinesa de microblocs Sina Weibo per Caijing News, provocà onades de reaccions entre els internautes i desencadenà més de 99.136 redifusions i 16.676 comentaris.
Un usuari de Weibo va comentar :
No cal que passen 10 anys: en aquest moment, hi ha molts "pobles del càncer".
El boirum en Beijing provoca un augment del 67 per cent dels casos de càncer.
La pol·lució és un desastre molt més gran del que pronosticarem.
Un altre usuari va escriure :
Per aquesta raó escollim anar a visitar la nostra filla tots els anys.
Cada any esperem tenir l'oportunitat de menjar aliments de qualitat, per a variar, i gaudir d'un poc d'aire fresc i llum del sol, i així poder tenir més salut i viure més temps.
El comentari de Ma sobre el problema del càncer a la Xina no és una exageració.
En Sina Weibo, fins i tot el Global Times, portaveu del partit comunista, va compartir un mapa espantós dels "pobles del càncer" el mateix dia del discurs de Ma Yun:
Segons el Beijing Times, el Ministeri de Protecció Mediambiental va publicar recentment el "dotzè plan quinquennal per a la prevenció i el control de riscs mediambientals per productes químics", que afirmava clarament que, a causa de l'enverinament químic, havien començat a sorgir "pobles del càncer" i altres problemes greus de salut en determinades regions.
Segons el periodista Deng Fei, aquests "pobles del càncer" estàn expandint-se des del centre-est cap al centre-oest de la Xina.
El 23 de febrer, Youth Times també va compartir un mapa similar, en què es detallava l'alta freqüència dels diversos tipus de càncer a diferents zones de la Xina.
Segons el mapa, les ciutats orientals de la Xina com ara Shanghai tenen una freqüència alta de càncer d'estòmac, mentre que el sud-est mostra una freqüència alta de càncer de fetge.
A més a més, cada cinc minuts sis persones són diagnosticades de càncer i cinc persones moren per aquesta mateixa afecció a la Xina.
Segons les notícies , l'alt índex de casos de càncer té molt a veure amb un estil de vida poc saludable, dins d'un ambient que s'erigeix com una de les majors amenaces per a la salut.
La nit més fosca del Pakistan, a les xarxes socials
Imatge de @SamirRajani
Una gran apagada va afectar el Pakistan el passat 24 de febrer de 2013 a les 11:45 pm i va deixar a les fosques el 70 per cent del país durant 14 hores.
Al Pakistan, les apagades elèctriques o 'desconnexions de càrrega' provocades pel govern es duen a terme des del 2008 per controlar l'escassetat d'electritat.
Així doncs, quan se'n va anar la llum, molts engegaren els generadors i encengueren les espelmes, pensant-se que es tractava d'una apagada programada.
Va ser gràcies als tuits que es van adonar que pràcticament tot el país s'havia vist afectat.
La notícia era confirmada gairebé a l'instant per periodistes com Faizan Lakhani (@faizanlakhani ) al Tuiter:
El govern no vol disgustar els votants i per això no s'han programat apagades per controlar l'escassetat elèctrica... era d'esperar.
No pots fer que tothom estigui content amb un subministrament ininterromput d'energia quan t'envolten tants problemes.
Una de les primeres persones en assenyalar que aquesta apagada elèctrica s'havia donat a escala nacional fou Samra Muslim (@samramuslim ) qui va tuitejar:
@samramuslim: #Karachi: quines zones tenen electricitat?
Confirmeu, si us plau. @kesc_ltd
@YusraSAskari: #Blackout #Pakistan RT @shahrukh1985: @yusrasaskari Acabo de trucar a la meva família de Hyderabad i Dadu.
No tenen llum des de les 11:30 pm, 24 de febrer de 2013.
Imatge de l'aeroport de Karachi, de @sanasaleem.
Poc després, el compte de Twitter de l'empresa de subministrament d'electricitat de Karachi KESC (@kesc_ltd) s'omplia amb preguntes dels usuaris.
Mentre que la major part del país, tret de la zona vermella d'alta seguretat i les bases militars, estava envoltada de foscor, els ciutadans recorrien a l'humor per fer més tolerable l'apagada.
I després vingueren les rialles, quan fins i tot la gent dels països veïns s'hi uniren amb jocs de paraules:
@godfatheriv (Godfather IV): #OverHeard la població del Pakistan aumentarà un 7 per cent en les últimes hores. #BlackoutInPakistan Ha, ha!
@anilasultan (Anila Sultan): Que el teu telèfon mòbil sigui la llum en la foscor, quan la resta de llums s'apaguin. #BlackOutInPakistan #UPS twitter.com/Hasty_Gandalf/…
Maldives: la condemna d'una menor violada dispara una campanya contra el turisme
Creix la indignació global contra el veredicte d'un tribunal de les Maldives que es va fer públic el passat 26 de febrer i que condemna una jove de quinze anys, víctima de violació i d'abusos sexuals, a ser flagel·lada.
Ara haurà de fer front a 100 fuetades en públic que se li administraran quan complisca 18 anys.
Més d'un milió de persones han signat una petició creada al web activista Avaaz.org, en la qual s'exigeix les autoritats maldivianes que protegisquen la jove i posen fi a la pràctica d'assotar dones i infants que han tingut relacions sexuals extramatrimonials.
La petició també amenaça amb atacar la indústria turística del país fins que el president Mohamed Waheed actue.
L'adolescent va patir abusos sexuals l'any 2009 i els successius governs no han estat capaços de protegir-la, segons l'informe publicat per Minivan News .
El tribunal la va condemnar a 100 fuetades i 8 mesos d'arrest domiciliari per haver confessat en un cas apart - no relacionat amb la violació - que havia consentit a practicar sexe amb un home.
Va ser citada a declarar per primera vegada el 2012 quan es va trobar el cadàver d'un nadó soterrat al recinte familiar.
El seu pare adoptiu fou acusat d'assassinar el bebè i d'haver abusat de la xiqueta, mentre que la mare fou acusada de ser còmplice d'aquest abusos que no va denunciar.
Male, capital de les Maldives.
Imatge d'Ahmed Shuau.
Drets d'autor Demotix (30/10/2009)
La policia ha estat criticada per haver accelerat la investigació, per no haver proporcionat la menor un assessorament legal adequat i per haver-la forçat a confessar.
L'Oficina del Fiscal General es va defensar al·legant que la confessió de fornicació no els deixava cap més opció que continuar endavant amb la causa, de conformitat amb la llei de les Maldives.
El passat gener, quan es van presentar els càrrecs contra la jove, el govern va dir que revisaria i modificaria les lleis que victimitzen els menors i les dones quan pateixen abusos sexuals.
Amnistia Internacional va condemnar de seguida l'acusació.
Abbas Faiz, investigador d'Amnistia Internacional per a les Maldives, va argumentar que el que requereixen les presumptes víctimes de violació i abusos sexuals és assessorament i suport legal i no enfrontar-se a un judici.
Quan el Jutjat de Menors va sentenciar la jove aquest febrer, els principals webs de notícies, incloent-hi la BBC i la CNN , se'n feren ressò de la notícia.
Davant la prespectiva d'una condemna internacional, el govern es va comprometre a revisar el cas i presentar una apel·lació al Tribunal Suprem.
El partit conservador d'orientació religiosa Adhaalath, per la seua banda, es mostrava conforme amb el veredicte del tribunal .
La decisió del fiscal general d'utilitzar la confessió de la jove com una evidència en la seua contra durant el procés ha estat durament criticada.
#OperationEndherima
Arran de la publicació de la sentència, els activistes maldivians van començar a emprar el hashtag #OperationEndherima (Operació Endherima) a les xarxes socials per tal d'organitzar una campanya de protecció per a la jove i alhora denunciar les injustícies a les quals ha de fer front.
L'usuari de Twitter AdduHaanee (@AdduHaanee) escrivia:
@AdduHaanee: les nenes haurien de somriure, riure i construir casetes amb blocs de lego.
No ser castigades per crims que no han comès #OperationEndherima
Ismail (@Ismaar1) encoratjava la gent a alçar-se en defensa de la jove:
@azaf_riza: Vivim en una societat patriarcal dirigida per imbècils. la víctima es victimitzada més encara i queda marcada per sempre #OperationEndherima
La petició d'Avaaz
L'afer ha copsat l'atenció mundial després que es creara la petició al lloc d'Avaaz el 20 de març de 2013. En tres dies, havia rebut un milió de signatures.
Mentrestant, els maldivians han reaccionat davant la petició d'Avaaz i continuen alhora amb la campanya local #OperationEndherima.
Al Twitter, Hamid Shafeeu (@shafeeu) va escriure:
@shafeeu (Hamid Shafeeu): En tres dies, Un milió de persones van expressar la seua ràbia per la flagel·lació d'una nena que havia estat violada.
Un milió de persones. #Shame #OperationEndherima
Nuvana (@Nuvana) va qualificar el càstig de la jove de "demencial":
@Nuvana: Qualsevol maldivià en el seu seny hauria de reconèixer que castigar una víctima de violació en lloc de protegir-la és inhumà i escabellat #OperationEndherima
xiena saeed (@dorinbakedbeans) piulava:
@dorinbakedbeans: ei @DrWaheedH la petició d'avaaz acaba d'assolir la xifra d'un milió. això és més que tots els turistes del 2012 #operationendherima pic.twitter.com/hEUhTq7i4K
Avaaz planeja inserir anuncis en revistes de viatges per tal de pressionar el govern de les Maldives i que abolisca així la flagel·lació com a forma de càstig.
En un país que tenia com a objectiu arribar al milió de turistes el 2012 i que no ho va aconseguir per poc, les conseqüències d'una campanya global que perjudicara la indústria turística serien enormes.
La petició d'Avaaz diu així:
El turisme és la major font d'ingressos de l'elit maldiviana, incloent els ministres del govern.
Construïm una petició al president Waheed aquesta setmana amb la força d'un milió, després amenacem la reputació de les illes mitjançant anuncis contundents a les revistes i també a la xarxa fins que intervinga per a salvar-la i abolir aquesta llei intolerable.
Maleeh Jamal, viceministre de turisme, ha declarat que una campanya tan negativa danyaria no només la indústria del turisme de les Maldives , sinó el país sencer.
Alguns usuaris de Twitter, que opinen que els activistes de l'oposició estan utilitzant aquest afer per atacar el govern, es van fer ressò de la preocupació de Jamal.
asoa (@asoa) va escriure:
@asoa: @Nuvana 14 y/o Rihana, Sh.
Bilehfahi fou flagel·lada durant el govern de @MohamedNasheed i amb @Velezinee als Serveis Jurídics. #FuckOperationEndherimaa
#OperationEndherima també ha estat criticada per no haver concedit importància al cas de "Hoara" Ibrahim Rasheed, un oficial superior del Partit Democràtic Maldivià (MDP, sigles en anglès), acusat d'haver mantingut relacions sexuals amb una menor amb el seu consentiment i d'haver assegurat després que s'havia casat amb ella .
asoa (@asoa) es mostrava crític en aquest punt:
@FarahDidi: #Maldives El Ministre de Turisme es preocupa pels efectes negatius de la petició d'@Avaaz.
Però no es preocupa per #flogging (la flagel·lació) de menors? http://sun.mv/english/10890
Alguns maldivians pensen que posar en el punt de mira la indústria del turisme és l'única opció existent per tal de forçar les autoritats a revisar les brutals injustícies associades al sistema de justícia criminal de les Maldives.
Tanmateix, hi ha altres que opinen que una campanya negativa sobre el turisme incidirà no sols en els polítics, com es creu des d'Avaaz, sinó també sobre els ciutadans d'a peu que depenen d'aquest sector per a la seua supervivència.
Al voltant de 30.000 maldivians treballen al sector turístic, mentre que milers d'altres se'n beneficien indirectament a través de serveis com ara el subministrament de peix i verdures, el transport i la venda de souvenirs.
Un usuari anònim (@AnonQC), considerat l'àlies de Twitter d'un grup de simpatitzants del col·lectiu hacker Anonymous ubicat possiblement al Quebec, va escriure que la campanya se centraria específicament en determinats llocs turístics:
@AnonQC: @Avaaz Una idea millor seria boicotejar només els centres turístics dels magnats pro-#mvcoup i promoure aquells dirigits per la gent honesta. #Maldives
En el compte s'afegia:
@AnonQC: @Avaaz, la campanya de boicot general contra el turisme de les #Maldives és una idea estúpida.
Perjudicarà la gent del poble que ja està en lluita contra el #mvcoup.
Alguns maldivians es mostren contraris a la campanya d'Avaaz perquè pensen que la flagel·lació és un càstig prescrit per la llei islàmica, la xaria.
Whistle Blower (@Whistleblovir) defensava la xaria:
@Whistleblovir: @avaaz @FarahDidi No escampeu històries falses pel vostre interès polític.
Les Maldives apliquen la llei a aquells que efectivament han comès adulteri com indica la xaria
Per la seua banda, Ibrahim Mustafa (@imustho) escrivia:
@imustho: Demà, si un milió de persones fan una petició a Avaaz, haurem de modificar la nostra constitució també per tal d'admetre altres religions a les Maldives.
Mèxic: la xarxa reacciona a la detenció de la líder sindical "La Maestra"
Elba Esther Gordillo Morales , pesidenta del Sindicat Nacional de Treballadors de l'Educació (SNTE) i polèmic personatge de l'escena política mexicana, va ser detinguda dimarts 26 de febrer de 2013 per blanqueig de diners.
Durant més de 20 anys, Gordillo, àlies "La Maestra", ha estat al capdavant del SNTE, possiblement la unió de treballadors més gran de l'Amèrica Llatina.
"La Maestra" va fundar, a més, el partit polític de minoria anomenat Nueva Alianza, que en el procés electoral de l'any passat va proposar Gabriel Quadri de la Torre com a candidat a la presidència de la República.
A Gordillo se li imputa la presumpta comissió del delicte federal d'"operacions amb recursos de procedència il·lícita" -conegut habitualment com a blanqueig de diners. Està penat amb entre 5 i 15 anys de presó més la multa corresponent.
La detenció va ser ordenada per l'autoritat jurisdiccional i va ser executada per l'Estat de Mèxic quan Gordillo arribava a l'aeroport en un vol privat provinent dels Estats Units.
La llei penal mexicana considera greu l'esmentat delicte i això comporta, principalment, que durant el judici, no se li pot concedir la llibertat condicional sota fiança.
No es descarta que s'imputi a Gordillo la comissió d'altres delictes, com el de frau fiscal, o que se l'investigui i jutgi com a membre de la delinqüència organitzada, cosa que implicaria penes més severes.
Elba Esther Gordillo, imatge de Wikimedia Commons sota llicència Creative Commons (CC-BY-NC-ND)
Després de ser detinguda, Gordillo va ingressar al Centre de Readaptació Social Santa Martha Acatitla en el Districte Federal.
El seu arrest ha generat diverses reaccions entre els mexicans, algunes de celebració i altres d'escepticisme.
El periodista Carlos Puig va descriure així el poder que tenia "La Maestra" des que va assumir el control del SNTE:
Pagesos iranians s'enfronten a la policia per l'aigua
Un vídeo anònim publicat a YouTube el dimecres 27 de febrer de 2013 mostra grups airats de pagesos de l'est de la província iraniana d'Isfahan entre autobusos en flames en el marc de les protestes que s'hi estaven produint contra la manca d'aigua.
Hi ha informes creïbles que parlen d'enfrontaments amb les forces de seguretat, però la informació és molt limitada i els mitjans oficials guarden silenci.
En un altre vídeo es pot veure com, tot just uns dies abans, els pagesos rebentaven una canonada que duu aigua del riu Zayanderood a la ciutat de Yazd com a part de les protestes per l'accés a l'aigua, vital per a la supervivència de les seves collites.
Segons l'agència Iranglobal, fa almenys un mes que els pagesos protesten per la manca de recursos, però no han rebut cap resposta oficial a les seves reclamacions.
Pagesos aïrats cremen autobusos a Isfahan.
Captura de pantalla del vídeo.
Es poden trobar algunes fotografies i vídeos de les protestes dels pagesos de Zayanderood a Facebook.
Autobusos en flames
Cinc morts?
Segons Sasemadehy, alguns informes no confirmats parlen de cinc morts i diversos ferits en els enfrontaments amb les forces de seguretat.
Segons aquestes informacions, el govern ha tallat les comunicacions procedents de Khurasgaran a Isfahan i ha enviat més forces de seguretat per reprimir els pagesos.
Canonada d'aigua rebentada
Sembla que les protestes han pres força després que el 22 de febrer els pagesos rebentessin una canonada d'aigua.
Portugal: Manifestacions al ritme de Grândola Vila Morena
Aquest article forma part de la nostra cobertura especial Europa en Crisi.
Milers de portuguesos, descontents amb les mesures d'austeritat imposades pel govern, estan omplint els carrers del país amb manifestacions que es difonen a través de les xarxes socials, com la del 2 de març o les del 15 de setembre de 2012 i del 12 de març de 2011 , que ajudaren a enderrocar l'anterior govern.
En el Facebook , són diverses les protestes convocades i les paraules de descontent es multipliquen.
El bloc Que Se Lixe a Troika (Que se'n vagi a la merda la Troika) , va reunir testimonis i crides a participar en la darrera manifestació, com per exemple aquesta de José João Louro:
Reaccions africanes a la renúncia del Papa
L'anunci del Papa Benet XVI sobre la seva intenció d'abdicar el 28 de febrer de 2013 va provocar nombroses reaccions a l'Àfrica francòfona, tant als mitjans de comunicació tradicionals com a les xarxes socials.
Predomina l'admiració pel Papa, així com el desig que alguns dirigents africans segueixin el seu exemple.
El Sant Pare, el papa Benet XVI.
Foto de l'Església catòlica (Anglaterra i Gal·les) a Flickr, amb llicència CC by-nc-sa/2.0
Opinions variades, però tenyides d'admiració
En un article ben documentat publicat a Togocouleurs, que duu per títol "Le Pape doit-il mourir Pape?", Charles Lebon va escriure :
Rússia: ara els federals utilitzen bloguers per a investigar bloguers
L'última setmana de febrer va ser dolça per al bloguer i activista anticorrupció rus Aleksei Navalni: va publicar una informació que va provocar la dimissió d'un diputat de la Duma.
L'internet russa, però, és una amant voluble.
Encara no s'havia acabat el mes de febrer quan el propi Navalni va esdevenir víctima dels bloguers.
El 27 de febrer de 2013, Vladímir Markin, portaveu del Comitè d'Investigació va piular :
Una investigació ha determinat que Aleksei Navalni va rebre la llicència d'advocat de manera il·legal.
Més detalls a sledcom.ru
És una declaració estranya, venint de l'agència russa que es compara amb l'FBI.
Tot i que Navalni és, efectivament, advocat, i està sent investigat pel Comitè en relació amb diversos afers (per a molta gent, per motius polítics), les seves credencials com a advocat no són rellevants en aquests casos i estan fora de la jurisdicció del Comitè.
Aleksei Navalni, foto de Vàlia Egorxin, CC 2.0.
Això no obstant, el Comitè aviat va publicar més informació en un comunicat de premsa , al·legant que Navalni no va completar els dos anys d'experiència laboral pertinent que es requereix per a rebre la llicència (a més de la carrera de dret).
Navalni hauria presentat documents al Col·legi d'Advocats de Kirov declarant que havia treballat a mitja jornada com a Director General Adjunt d'Afers Jurídics en una empresa en què també era Director General.
El comunicat de premsa afirma, a més, que l'empresa no existia en aquell moment.
Evidentment, aquestes acusacions són un atac directe a la credibilitat de Navalni com a activista anticorrupció.
Tanmateix, deixant de banda la validesa i pertinència de les afirmacions, d'on les ha tret el Comitè d'Investigació?
El blocaire Maksim Kononenko, indignat, tenia una teoria pròpia, i va dirigir un primer tuit al portaveu:
@VladimirMarkin Vladímir, podria aprendre a fer la seva feina.
El suport de premsa de la seva oficina és horrorós.
Vostè és un incompetent.
(Després que Markin ho repiulés, Kononenko va reaccionar dient "Estic fotut".)
Kononenko va explicar més endavant al seu bloc Idiot.fm per què estava tan disgustat:
Em fa l'efecte que els caps del Comitè d'Investigació no saben que existeixen investigadors.
Informen d'èxits compilats de diaris i de blocs.
Gràcies, Capità !
On ho vau aprendre?
Heu llegit la llei?
O un article a Idiot?
La queixa és comprensible -fa més d'un any que Kononenko, tot sol, intenta treure a la llum l'afer de l'experiència legal de Navalni amb poc èxit.
El comunicat de premsa del Comitè no aporta cap informació nova per als seus lectors.
El document que Navalni va presentar al Col·legi de Kirov es pot trobar fàcilment a internet, igual que el fet que la seva empresa, Allekt SRL, constava bàsicament d'una sola persona.
A més, algunes parts del comunicat de premsa coincideixen gairebé literalment amb un article de LiveJournal escrit recentment pel membre de NASHI, i contrari a Navalni, Konstantin Goloskokov, enllaçat per Kononenko.
Compareu Goloskokov :
al mateix temps era també el director de la SRL esmentada.
És a dir, era el seu propi adjunt.
i el comunicat de premsa :
Al mateix temps hem d'esmentar que A. Navalni era també el director general d'aquesta empresa.
És a dir, es va nomenar a si mateix cap i adjunt.
Tot i que està clar que hi ha aspectes qüestionables en la manera que Navalni va obtenir les credencials (es va llicenciar a Moscou però es va acreditar a la provincial Kirov, on treballava estretament amb el governador Nikita Belikh), Kononenko afirma que només el motiva una recerca innocent de la veritat.
Segons ell, només intenta arribar al fons de la qüestió, i Navalni dóna respostes evasives .
Al contrari que a Goloskokov, a Kononenko no li importa particularment si Navalni va obtenir l'experiència treballant per ell mateix (cosa que possiblement no és il·legal) -només vol una resposta inequívoca :
No m'importa gaire si Navalni perd la llicència o no.
Només vull que Navalni respongui una senzilla pregunta.
De fet, Kononenko va arribar a defensar Navalni desmentint les acusacions del Comitè d'Investigació que Navalni havia declarat l'experiència quan l'empresa encara no existia.
La resposta de Navalni a les acusacions era indignada però mancada de detalls :
Heu aconseguit tots els documents que heu pogut -doncs queixeu-vos al col·legi.
Fins ara aquestes reclamacions no han tingut èxit, perquè són plenes de bestieses, cosa que és totalment òbvia per a un ull crític.
Mentre que Navalni no va especificar quina part de les acusacions és una bajanada, va rebre el suport d'un altre advocat, Mark Feigin, que va defensar Navalni en un comentari a Snob.ru:
La qüestió de la pèrdua de la llicència la decidirà el col·legi de Moscou.
Estic segur que no deixarà Aleksei Navalni per unes acusacions espúries.
Mentrestant, altres blocaires també han començat a qüestionar les credencials de Navalni.
El periodista Oleg Lurie, per exemple, es va endinsar en els llibres de dret per a descobrir què havia passat.
Afirma que ni tan sols la versió de Navalni (que va treballar d'autònom per a guanyar experiència jurídica) compliria els requisits per a la llicència, perquè l'empresa mai no va tenir un Departament Jurídic.
Tot i que Navalni té problemes més greus que el seu estatus d'advocat, ens preguntem si mai explicarà què ha passat.
Seria certament irònic si el blocaire anticorrupció més famós de Rússia decidís ignorar l'enrenou provocat a les fileres de la seva cohort d'internautes.
Rússia: nous mitjans de comunicació, però la mateixa història de sempre
El 8 de febrer de 2013, la publicació "sociopolítica" en línia OpenSpace.ru va sorprendre els seus usuaris amb un bàner concís: "Apreciats lectors, com se sol dir".
Per a alguns d'aquests lectors, aquest va ser el primer i únic avís que aquesta pàgina web, obertament contrària al Kremlin, deixava de funcionar.
Alguns, sorpresos per aquest canvi tan sobtat i per l'absència d'explicacions, sospitaven que es tractava de joc brut.
Altres n'estaven confosos, i amb raó: al cap i a la fi, OpenSpace ja havia deixat de funcionar una vegada.
Fos quina fos la reacció inicial, aquest esdeveniment va abocar els mitjans de comunicació en línia russos a fer examen de consciència.
El bàner que va aparèixer a OpenSpace per anunciar la desaparició de la publicació.
En aquests moments la pàgina web encara funciona, però no ha estat actualitzada.
24 de febrer de 2013.
Al capdavall, OpenSpace no és una raresa, sinó un dels molts projectes que difuminen la línia entre els blocs i el periodisme tradicional a la fracció russoparlant d'Internet, també coneguda com a RuNet.
Colta.ru, Slon.ru, Snob.ru, PublicPost.ru, OpenSpace.ru...
Totes aquestes pàgines web amb noms estranyament similars que han anat apareixent durant els últims anys també comparteixen un disseny i un contingut molt modern, per no dir hipster, a més de tenir una orientació editorial protestatària.
Malgrat els seus intents de diferenciació (per exemple, Snob s'autodefineix com el resultat de la col·laboració internacional entre professionals russoparlants), és complicat distingir les unes de les altres.
La promiscuïtat imperant al quart poder moscovita exacerba aquesta evident proximitat ideològica; per exemple, Colta.ru està dirigida per l'antic equip editorial de la primera iteració d'OpenSpace.ru.
Tot plegat ha provocat que Anton Nosik, un prestigiós analista de RuNet, fes un comentari en broma sobre el tancament de la pàgina:
de l'entrevista feta per Colta.Ru a l'ara antic editor en cap Maksim Kovalski (abans a Kommerstant-Vlast) se n'extreu que la publicació aspirava a assemblar-se a Slon.Ru.
És una declaració reconfortant, ja que Slon.Ru encara existeix, per a delit dels seus lectors.
El blocaire i periodista Maksim Kononenko va fer una observació similar:
Ningú pot trobar ni cap ni peus a aquests elefants , openspaces, colts, etc. A totes hi ha el mateix patètic contingut.
Kononenko es referia al conegut periodista Oleg Kashin, antic col·laborador del diari Kommersant, que de fet publica a Slon, Snob, Colta i, fins fa poc, a OpenSpace.
Pel que sembla, Kashin va abandonar OpenSpace poc abans que tanqués i va escriure a Facebook : "he fotut el camp just a temps".
Un poc més tard el mateix dia, va menysprear les teories sobre el tancament de la web que començaven a sorgir per Internet:
Ara mateix, en aquest precís instant (en xats, per SMS, fils de discussió oberts i altres), s'està creant un consens sobre el que ha passat en realitat.
Demà al matí ja estarà completament format.
Si els rumors diuen que ha estat per política, serà per política.
Si diuen que és tussoderia estúpida, serà tussoderia estúpida.
Romanem a l'espera, tots nerviosos.
Contràriament a les prediccions de Kashin, mai es va assolir un consens absolut.
Tot i que la versió oficial és que OpenSpace va tancar per ordre del seu inversor, Vadim Beliàiev, perquè no era viable econòmicament, hi ha qui creu que la veritable raó era de caire polític.
Això mateix va dir l'anterior editor en cap d'OpenSpace, Maksim Kovalski, en una entrevista per a la revista "Bolshoi Gorod":
No m'importa com ho formularen, he arribat a certes conclusions.
M'inclino a pensar que el Kremlin està al darrere de tot.
Kàtia Guerassítxeva, companya de Kovalski i editora del projecte germà d'OpenSpace orientat envers l'entreteniment, w-o-s.ru (encara plenament operatiu), estava d'acord que el raonament económic té un rerefons polític.
Roman Fedossèiev, antic editor de w-o-s.ru, va explicar perquè les raons econòmiques no se sostenien: feia poc que ambdós webs havien firmat un lucratiu contracte publicitari que ara caldrà anul·lar.
També és revelador el fet que la decisió es prengués en el curs d'un sol dia, sense cap sol·licitud d'increment de rendibilitat o de reducció de despeses.
Fedossèiev concloia de manera pessimista:
El raonament "com que som petits, no es posaran amb nosaltres" ja no serveix.
Tot i això, és impossible ignorar els arguments relacionats estrictament amb els negocis.
Després de tot, com s'ha dit abans, OpenSpace ja havia tancat una vegada: durant l'estiu de 2012, un any després d'haver estat comprada per l'inversor Vadim Beliàiev, un acord que semblava haver salvat la pàgina web dels seus problemes econòmics.
Aquesta versió anterior d'OpenSpace no tenia una orientació tan política i presumptament va tancar per motius financers.
Va reaparèixer un mes després, amb un web modernitzat i un nou equip al capdavant.
Cap dels dos va durar tant com els anteriors
Potser Beliàiev ha perdut la paciència amb el que sembla haver estat una compra problemàtica des del principi.
És clar que hi ha una teoria més simple, per bé que també més sensacionalista: es rumoreja que està casat amb Guerassítxeva, l'editora de w-o-s.ru, i, com que estan en ple procés de divorci, ha decidit desfer-se dels projectes que tenen en comú.
També podria haver-hi altres raons.
Andrei Gorianov, per exemple, creu que tot i tractar-se d'un experiment interessant, OpenSpace simplement no era un web suficientment bo.
En canvi, l'antiga cap de premsa de NASHI, Kristina Potuptxik, creu simplement que l'equip editorial no era prou productiu:
Una mitjana de 6-7 articles al dia, amb entre 2.000 i 3.000 lectors cadascun, no és el tipus d'estructura que justifica el manteniment d'un equip de 20 membres
La blocaire cultural Corpuscula ho atribueix al malestar general dels nous mitjans de comunicació de RuNet.
Segons diu, tot i que hi ha diversos nínxols de contingut buits, els grans grups com aquests són massa ineficaços per aprofitar-se'n.
En lloc de contractar personal entusiasta, els inversors de RuNet fan el següent:
Apleguen 20 persones que no escriuran res, els ofereixen diners per trobar persones que estiguin disposades a reescriure, per una petita quantitat de diners, el que els entusiastes ja han escrit de manera gratuïta, i a obtenir beneficis!
Segons afirma Pàvel Priànikov a la publicació independent ttolk.ru , això és el que passava a Colta.
Quan Beliàiev va despatxar l'antic equip editorial d'OpenSpace, els va donar prou finançament com per dirigir el seu propi web durant tres mesos; així és com va néixer Colta.
Els diners no van durar gaire, ni tan sols van servir d'ajuda les aportacions de micromecenatge, i la pàgina web va haver de tancar breument.
La causa de tot plegat era la mida de l'equip editorial (11 col·laboradors a part de la resta del personal), sumada a la baixa productivitat de 17 articles per setmana, 6 d'ells escrits per l'equip editorial, la resta per autors externs.
Priànikov assegura que l'existència de publicacions en línia tan voluminoses com aquesta només és possible gràcies a les subvencions:
Per respondre a l'onada de demandes parcialment polítiques dels membres de la "classe creativa", l'estat i l'oligarquia els fabriquen oficis ficticis apressadament oficis ficticis.
Colta va reaparèixer, suposadament després d'haver trobat un patrocinador.
Projectes com aquest i el d'OpenSpace continuen rebent finançament.
I és per això que ningú se sorprendrà massa si d'aquí a mig any Kovalski i la resta del seu equip acaben treballant d'editors a qualsevol altre lloc web, potser un que s'anomeni Snap o CivicScope.
Oleg Kashin o Dimitri Bikov escriuran un article quan s'inauguri i el cicle continuarà.
Líbia: la legalització de l'alcohol, a debat després de la mort de 50 persones
Els internautes libis debaten si s'hauria de permetre l'alcohol al país després que més de 50 persones hagin mort a Trípoli arran de la ingesta d'alcohol casolà contaminat amb metanol.
Més de 470 persones més han hagut de ser hospitalitzades, cosa que ha provocat una discussió acalorada sobre com la retirada de la prohibició comportaria una legislació que evitaria aquestes grans tragèdies.
Tant el consum com la venda d'alcohol són prohibits a Líbia, però al mercat negre es ven un beuratge de destil·lació casolana anomenat bokha.
Segons el diari Libya Herald :
Els casos de mort o ceguesa a causa del consum de bokha, sovint destil·lat a partir de figues, no són estranys, però rarament es denuncien.
L'any passat hi va haver diverses morts.
Sovint s'afegeix metanol al bokha per augmentar-ne el contingut d'alcohol.
A Twitter, Khadija Ali escrivia :
Si hem d'aprendre una cosa dels preocupants incidents relacionats amb l'alcohol és que no podem seguir fugint dels problemes
Nairouz deia :
La intoxicació i mort a causa de l'alcohol és una tragèdia nacional i l'estan pagant homes i dones joves
I Mohamed Mesrati afegia :
Entre la gent que ha mort per l'alcohol contaminat a #Libya hi ha rebels que van lluitar contra Gaddafi durant la revolució!
Una vergonya!
A la xarxa, circula el rumor que hi ha metges que s'han negat a tractar pacients perquè el consum d'alcohol va en contra de l'islam i, per tant, els que n'havien consumit mereixien morir.
En relació amb això, Mojahed Bosify va dir :
Els metges que han negat l'atenció als afectats per intoxicació alcohòlica són doctors de la mort i una vergonya per a la professió.
Els haurien d'acomiadar.
Rana Jawad va obrir la caixa de Pandora en preguntar :
És el moment / hi ha voluntat social i política de debatre obertament el consum d'alcohol a #Libya?
Legalitzar-lo evitaria morts?
Parleu-ne...
Suilman Ali Zway responia :
La hipocresia (tant religiosa com social) de la nostra societat ens impedirà mantenir un debat obert i honest sobre aquest tema
I Mohamed Eljarh explicava :
La majoria rebutjarà qualsevol forma de legalització del consum d'alcohol a #Libya, fins i tot els que en consumeixen i sempre ho han fet.
I Omar Mukhtar proposava una solució:
Legalitzem l'alcohol. Gravem-lo i que aquests criminals facin fallida.
Els criminals a qui fa referència en aquesta piulada són els fabricants i els traficants d'alcohol casolà, el bokha.
Més informació:
El passat febrer, Mohamed Mesrati va publicar un article en dues parts sobre l'alcohol a Líbia al diari electrònic Al Kaf, en llengua àrab, disponible aquí i aquí .
Síria: "L'objectiu d'un jove d'Homs", fotografies d'una ciutat sota setge
Quan les manifestacions van començar a Síria el març de 2011 , un grup d'amics d'Homs, tots menors de 25 anys, van agafar les càmeres per fotografiar unes protestes sense precedents a la seva ciutat.
Poc després es trobaven documentant la destrucció dels carrers i barris de la ciutat causada per les mesures repressives del règim sirià.
A través dels seus objectius volen mostrar al món com era Homs i en què s'ha convertit, i ho fan capturant moments revolucionaris memorables de "la ciutat de la revolució".
Els joves reben peticions a diari de gent que va haver de fugir de la ciutat a corre-cuita i ara volen saber si les seves cases han estat destruïdes.
Insisteixen que simplement són un grup de voluntaris, sense formació professional, però el seu treball és excepcional.
Són "l'objectiu d'un jove d'Homs":
Fotografia de "L'objectiu d'un jove d'Homs" procedent de la seva pàgina de Facebook.
El vídeo a continuació mostra part del seu treball i explica el perquè "L'objectiu d'un jove d'Homs" suposa una gran diferència per a aquells que han estat forçats a fugir de les seves llars a Homs:
"Sacs de sorra, barricades, soldats armats fins a les dents, bales, punts de control entre districtes...".
Aquest és l'escenari que els joves d'Homs mostren a través dels seus objectius":
Podeu seguir el seu treball al Facebook i Tuiter .
Sri Lanka: els extremistes budistes forcen la retirada del segell halal musulmà
Davant les protestes generalitzades dels militants budistes de Sri Lanka, els clergues islàmics han hagut de posar fi al sistema d'etiquetatge halal per al menjar, àmpliament implantat a l'illa.
El nou grup budista singalès Bodu Bala Sena va organitzar un seguit de grans manifestacions durant tot el mes del febrer passat per tal d'exigir l'abolició del sistema halal musulmà , que certifica que el menjar i altres béns segueixen les directrius dietètiques islàmiques.
Els fabricants d'aliments de Sri Lanka, especialment aquells que exporten als països de l'Orient Mitjà, fa temps que etiqueten tots els seus productes utilitzant els mètodes halal per a evitar els costos de dues línies de producció separades.
Els productes s'etiquetaven amb el certificat halal , expedit per l'organisme islàmic All Ceylon Jamiyyathul Ulama .
Però els opositors argumentaven que era injust que els musulmans, que constitueixen menys del 10 per cent de la població de Sri Lanka , forcen la majoria de la població, de credo budista, a menjar aliments preparats segons la llei islàmica.
Logo Halal.
Imatge per cortesia de Groundviews
En un intent d'apaivagar les creixents tensions religioses, All Ceylon Jamiyyathul Ulama va anunciar l'11 de març del present any que "en ares de la pau" deixaria d'emetre el seu certificat en l'àmbit de l'illa.
MajlisW1 tuitejava la declaració del president d'ACJU Al Shaikh Rizvi Mufti:
@majlisW1: (MajlisW1) Abans el logo Halal era un deure, ara, a causa d'una situació tensa, el logo no serà obligatori, però les companyies són lliures d'estampar-lo o ometre'l - Rizvi Mufti
El blog de notícies dbsjeyaraj.com informava que segons Bodu Bala Sena, les autoritats havien promès la creació d'unitats especials de la policia dedicades a inspeccionar les botigues que encara vengueren productes halal.
La violència religiosa en Sri Lanka va en augment.
El conflicte amb els Tigres Tàmils pot haver acabat, però continuen produint-se atacs contra musulmans i cristians per part dels grups budistes extremistes .
Shenali Waduge argumentava al lloc web de notícies Lanka Web els motius perquè els no musulmans no haurien d'estar obligats a acceptar productes halal:
La majoria de cases de menjars i restaurants sempre tenen taulers que anuncien "certificat halal, sense porc".
Si la vaca és un animal sagrat per a budistes i hinduistes, com pot ser acceptable menjar vedella però no porc?
Per què compten sols les preferències religioses d'un únic grup ètnic sobre la resta de la població quan la població és de prop del 70%?
En qualsevol cas, no hi hauria d'existir cap quota de certificació Halal i cap persona no musulmana hauria de pagar un cèntim de més o ser coaccionada a pagar amb els diners que són fruit del seu esforç una prerrogativa que només beneficia els musulmans.
Però el web ciutadà Ground Views remarcava que les protestes contra el menjar halal tenen més a veure amb l'augment del sentiment antimusulmà entre els nacionalistes budistes singalesos que amb una qüestió de justícia:
Durant els passats mesos, s'ha produït una efusió creixent del virulent sentiment antimusulmà per part de persones que diuen parlar en nom de tots dels budistes singalesos.
Grups organitzats liderats per monjos budistes han organitzat manisfestacions públiques, han distribuït pamflets i han fet declaracions a la premsa.
Els articles apareguts als principals diaris en llengua singalesa i anglesa han propagat l'odi ètnic i religiós.
Els atacs contra els musulmans han estat adreçats a diversos fronts: la certificació halal per als productes alimentaris, la pràctica del hijab, l'abhaya i el nicab entre les dones musulmanes; la barba que distingeix els homes musulmans; l'àdhan o crida a l'oració feta des de les mesquites; la pràctica musulmana de tancar els seus negocis per a l'oració de divendres; el predomini de certes diferències sectàries entre els musulmans; i el debat vigent al voltant dels diversos mètodes de sacrifici per al consum de carn.
El periodista ciutadà Riza Yehiya va escriure que els extremistes segresten la comunitat budista i enrareixen les relacions entre budistes i musulmans:
Aquesta amenaça contra la comunitat musulmana és un desafiament per a la nació.
No procedeix del corrent de pensament majoritari dins de la comunitat budista, que el temps ha demostrat que sap conviure cordialment amb els musulmans.
És un propòsit que pertany a grups de budistes extremistes que treballen com a mercenaris per tal de donar suport a les elits polítiques fracassades, que conscientment o inconscient serveixen interessos foranis més enllà del sagrat propòsit de protegir el budisme.
El bloguer R.M.B. Senanayake acusava els nacionalistes singalesos, incloent-hi alguns monjos budistes, d'engegar una campanya d'odi contra els musulmans , públicament i en els mitjans de comunicació socials, alhora que redactava la crònica dels recents incidents al seu web.
Imatge per cortesia de la pàgina de Facebook "Say No To Halal" (Digues No al Halal).
El bloguer de política Indi Samarajiva va escriure al seu web Indi.ca que el partit de l'oposició, el United National Party (Partit d'Unitat Nacional) , també ha contribuït a la controvèrsia del halal, en demandar que es deixara d'estampar el logo halal "en la línia dels interessos racistes singalesos".
No existeix cap conspiració musulmana amb la pretensió d'ensenyorir-se de Sri Lanka mitjançant el menjar halal, assenyalava el periodista ciutadà Hejaaz Hizbullah.
Els negocis han pres les seues decisions pel que fa al halal:
En realitat, no es tracta del consumidor musulmà, sinó dels negocis que desitgen amb ànsia el reconeixement halal.
I continuava:
El que preocupa a molts musulmans es com aquest 'no conflicte' s'està sobredimensionant per culpa d'un grapat d'extremistes fins a esdevenir un problema nacional.
El que veiem no es un 'conflicte' sinó una agenda i una campanya d'odi amb la 'certificació halal' com una mera excusa.
Busquen la confrontació i per això fan la guitza a qualsevol.
El bloguer Patta Pal Baru opina que la campanya contra el 'halal' era innecessària.
Kasun Adikari instava els budistes a practicar la tolerància amb els conciutadans musulmans:
Com a budistes, devem saber com comportar-nos respecte a les altres religions i les seues pràctiques, ja que pertanyem a un grup religiós que accepta i aprecia els ensenyaments raonables de totes les religions.
Els budistes també poden tolerar les pràctiques d'altres religions, tradicions culturals i costums, encara que no necessàriament desitgen emular-les.
Taiwan: Qui va enganyar Noam Chomsky?
El suport de Chomsky a la campanya contra el monopoli dels mitjans de comunicació a Taiwan hauria estat manipulat per activistes, segons algunes informacions.
La fotografia anterior, en la qual Noam Chomsky mostra un cartell, forma part d'una campanya global organitzada per estudiants taiwanesos contra el monopoli dels mitjans de comunicació a Taiwan.
La fotografia de Chomsky ha estat circulant arreu del món a través dels mitjans socials online des del mes de gener de 2013.
Però, recentment, nombroses webs de notícies han informat que van ser els activistes taiwanesos contraris al monopoli mediàtic els qui van embolicar Chomsky perquè donés suport a la campanya.
Què va passar exactament?
Qui va enganyar Chomsky?
Darrerament, molts de les principals webs de notícies gestionades per Want Want China Times Group a Taiwan han informat que va ser una jove estudiant taiwanesa, Lin Ting-an, qui va manipular Chomsky.
Aquesta és una llista de titulars traduïts:
Chomsky: Si hagués sabut que la campanya era contra la Xina, no hauria mostrat el cartell - China Times 04﹣02﹣2013
La campanya contra el monopoli dels mitjans de comunicació es converteix en una campanya contra la Xina, a Chomsky el van enganyar - China Times 29-01-2013
Enganyat per ensenyar el cartell; Chomsky: Ha estat una greu distorsió - China Times 28-01-2013
A més dels diaris, el canal de televisió Citi TV, també controlat per Want Want China, va emetre el 29 i el 30 de gener un programa en què es comentaven les notícies per «aclarir» la posició de Chomsky.
El programa va acusar Lin Ting-An, la qual va demanar a Chomsky que sostingués el cartell, d'enganyar i utilitzar el conegut lingüista, «la consciència dels EUA».
Els comentaristes del programa també van criticar l'estratègia del moviment contra el monopoli dels mitjans de comunicació per haver fet referència al capital pro-xinès, concretament de Want Want China Times, a la seva campanya.
A continuació podeu veure un vídeo d'una entrevista feta per Citi TV a Chomsky:
Els informes periodístics van sorgir a partir d'uns correus electrònics entre el professor de Macau, Shih-Diing Liu i Chomsky en els quals, el 27 de gener del 2013, Liu explicava el seu punt de vista sobre el moviment contra el monopoli dels mitjans de comunicació:
No obstant això, no estic segur que sigui conscient que aquest moviment contra el monopoli dels mitjans, amb un alt nivell de participació entre els joves, no es pot entendre com un simple moviment que busca la llibertat de premsa i la democràcia a l'illa.
Els participants, oradors i interessats (inclosos els mitjans més importants, estudiosos i grups que han seguit aquest tema i l'han fet seu) no només se centren en el problema que representa el fet que els recursos mediàtics siguin monopolitzats per capitalistes, sinó que també apunten a un enemic.
I resulta que aquest enemic és el mateix que el govern del seu país ha estat tractant amb molta cautela.
Però en el context de Taiwan i el seu Estret, utilitzar l'expressió "defensa de Taiwan" per refusar, oposar-se i rebutjar la gent i els assumptes relacionats am la Xina i el seu govern no és un fenomen aïllat, i ha de situar-se en el marc de l'estructura hegemònica liderada pels Estats Units, que vostè ha descrit de manera que la puguem entendre completament.
L'eslògan que porta a les mans també hauria de ser interpretat en un context polític específic.
Com a resposta al llarg correu electrònic de Liu, Chomsky va escriure un breu missatge que va ser citat i fet públic per Liu al seu Facebook:
Gràcies pels interessants comentaris, que van més enllà del que sabia sobre aquest assumpte.
Tampoc recordo que el cartell es referís a la "manipulació xinesa".
El que em van ensenyar i vaig mostrar no anava més enllà del monopoli dels mitjans de comunicació i la llibertat de premsa.
Espero que les interpretacions del cartell tampoc no vagin més enllà.
Adjunta a la resposta de Chomsky hi ha una llarga interpretació de Liu, que el China Times va triar per a la seva edició del 28 de gener, i va convertir en un marc de comentaris i d'actualitat perquè els webs de notícies de Want Want Times les utilitzessin contra la campanya antimonopoli dels mitjans.
Liu interpretava la foto de Chomsky com una "abducció":
Si Chomsky no coneixia aquesta exigència , l'heu abduït demanant-li que sostingués un cartell que expressava el vostre posicionament.
Això no és més aviat irrespectuós?
Per què no li vau explicar clarament el vostre posicionament contra la Xina?
Per què l'única traducció a l'anglès de l'eslògan era "monopoli contra els mitjans"?
Per què heu d'amagar-li-ho i impedir que conegui la vostra posició contra la Xina?
Temíeu que si Chomsky hagués conegut aquest posicionament no hauria donat el seu recolzament?
Per això es va manipular l'eslògan?
Per descomptat, no coneixem la intenció real.
Però si Chomsky no sabia que hi ha un factor en contra de la Xina en el vostre moviment i li heu parat un parany, la vostra tàctica política és molt pobra!
El que sabia i recolzava era l'oposició al monopoli dels mitjans i donava suport a la llibertat de mitjans i de premsa.
No vol que la gent ho malinterpreti i afegeixi "altres favors" al seu posicionament.
L'assumpte de què parlem és que algunes persones i mitjans contraris a la Xina l'han enganyat per reforçar el seu posicionament.
Cada moviment té la seva pròpia posició però ha d'establir aquesta posició amb mitjans i raonaments vàlids.
Segons aquesta percepció, no sé què hauria passat si no haguessin manipulat o enganyat Chomsky.
Els qui li van demanar que mostrés el cartell han de saber què fou exactament el que va passar.
És evident que no li havien explicat tot el que deia el missatge i que el van entabanar per què donés suport al vostre posicionament.
La manera com s'han amagat i manipulat els missatges és tan dolenta com el tipus de distorsió i el monopoli que critiqueu.
Sota la bandera de l'"antimonopoli", esteu fent tot el contrari.
Per aclarir la situació, Lin Ting-An va publicar al seu Facebook el correu electrònic que havia enviat a Chomsky .
El correu electrònic, que convidava Chomsky a afegir-se a la campanya, explicava amb tot detall el fons de la campanya contra l'adquisició de Next Media per part del grup de mitjans proxinès Want Want China Times, amb la traducció dels eslògans del cartell:
En aquests moments té lloc un terrible acte mediàtic a Taiwan: el president del grup proxinès Want Want China Times, Tsia Eng-meng, comprarà la part taiwanesa de Next Media (que era propietat del magnat de Hong-Kong Jimmy Lai).
Si s'aprova aquesta compra, el senyor Tsai controlarà prop del 46% de la premsa del país.
El senyor Tsai no només és el propietari de diaris (China Times, Commercial Times) sinó que també ho és de revistes, canals de televisió i serveis de televisió per cable, i el fet que ignori les violacions dels drets humans per part de Pequín (nega la massacre de Tiananmen) ens fa percebre una onada de preocupació pel futur dels mitjans de comunicació taiwanesos.
Per tal de fer front a aquesta venda i a la ignorància del govern, els estudiants taiwanesos han iniciat diverses protestes des del mes de novembre i faran una altra manifestació abans que comenci l'any.
Ara hi ha una activitat en marxa que demana els simpatitzants de tot el món que es facin una foto mostrant l'eslògan "Oposa't al monopoli dels mitjans, rebutja la mà negra de la Xina, defensa la llibertat de premsa. Jo protegeixo Taiwan des de ___", i la pengin a Internet.
(Jo mateixa vaig afegir-hi la meva foto, feta a la universitat Yang Ming de Taiwan.
Encara que Chomsky va aclarir després, que ningú no l'havia enganyat i que l'incident era un "malentès" , les seves afirmacions no van tenir molta repercussió en les principals webs de notícies.
El debat sobre si s'hauria de destacar o no el factor xinès en la campanya contra el monopoli mediàtic ha estat un debat dins el mateix moviment des de la seva fundació.
D'una banda, els activistes són conscients que la política de liberalització dels mitjans des dels anys 90 ha estat la força conductora del monopoli dels principals mitjans de comunicació de Taiwan; de l'altra, la influència del capital de la Xina continental, així com les seves intencions polítiques de controlar els mitjans taiwanesos, s'han fet més evidents amb la compra de la xarxa de televisió per cable i de Taiwan Next Media per part de Want Want China Times.
Hi ha hagut debats similars entre els activistes durant mesos.
Després de l'incident amb Chomsky, Jiangeng Choiu va tornar a posar el tema sobre la taula a la pàgina web de la campanya contra Want Want China Times:
Crec que hauríem de debatre si els "antimonopoli mediàtic" haurien d'anar de la mà dels "manipulació anti-Xina".
Actualment, la campanya contra el monopoli mediàtic ha atret l'atenció pública i és una oportunitat perfecta per fer campanya a favor de la reforma dels mitjans.
La rivalitat blau contra verd i unificació contra sentiment d'independència no ajuda la campanya.
Considerem el problema al qual s'enfronta el Servei Públic de Televisió de Taiwan, la pressió que suporten els treballadors taiwanesos per part dels mitjans no ve només de la Xina, sinó també d'altres clans i conxorxes polítiques.
A més de la Xina, hem d'enfrontar-nos a altres forces polítiques i empresarials.
En un comentari, Charlene Delerk afirmava:
La clau és que el govern Xinès vol manipular els mitjans taiwanesos.
Algunes persones que han ocupat càrrecs especials s'han convertit en els seus testaferros .
La discussió de si hem d'eliminar el factor xinès de la campanya serveix per al seu propòsit de dividir els nostres simpatitzants.
Aquest assumpte es va discutir fa uns mesos, i avui la gent encara balla amb Citi Tv i torna a escalfar l'arròs passat (és a dir, converteix notícies velles en notícies fresques).
Si tant els agrada la Xina, poden anar-se'n a la Xina, ningú no els ho impedeix.
Per aquells qui no són de Taiwan, és molt difícil entendre la dinàmica política i sembla inevitable que Chomsky fos manipulat i malinterpretat en un entorn polític i de mitjans com l'actual.
Tornen els Premis Bobs - Nomineu els vostres webs i tuitaires favorits!
El bloc o pàgina d'activisme en línia que visites cada dia sense falta.
El microblocaire que fa brillar amb enginy i perspicàcia els seus 140 caràcters.
Aquí tens l'oportunitat de premiar aquelles pàgines i usuaris que excel·leixen, només cal nominar-los a Els Bobs , la novena edició anual internacional dels premis que Deutsche Welle atorga als millors bloc i xarxes socials.
Celebrats per primera vegada el 2004, Els Bobs —originàriament un acrònim per "Best of Blogs" — varen ser concebuts per l'emissora alemanya amb la intenció de demostrar que el fenomen del bloc, que llavors feia les seves primeres passes, "valia la pena que es prengués seriosament i alhora s'apuntessin els excel·lents exemples de treball en línia que fomenten el diàleg més enllà de les barreres idiomàtiques."
El 2005, Global Voices va ser el guanyador de la categoria 'Millor bloc periodístic' .
A mesura que el panorama de la ciutadania mediàtica ha evolucionat, els Bobs s'han adaptat al canvi.
Avui en dia, Deutsche Welle descriu els Bobs de manera més extensa en distingir "pàgines web en 14 llengües que excel·leixen en l'intercanvi obert d'idees i la llibertat d'expressió."
Enguany Global Voices torna a ser soci mediàtic dels Bobs i tres membres de la seva comunitat formaran part del jurat internacional format per 15 persones — de Global Voices en Francès , la seua editora Claire Ulrich, el col·laborador d'Orient Mitjà i Nord d'Àfrica Tarek Amr , i jo mateix.
El jurat es es reunirà durant dos dies al mes de maig per deliberar i seleccionar els guanyadors de les sis categories principals.
Els guanyadors de les altres categories els decidirà el públic a través d'una votació en línia.
El 2012, els Bobs varen rebre més de 3.300 candidats i més de 66.800 vots en línia.
Els membres del públic poden presentar nominacions en 34 categories en qualsevol de les llengües següents: àrab, bengalí, xinès, anglès, francès, alemany, indonesi, persa, portuguès, rus, castellà, hindi, turc o ucrainès -aquests tres últims són incorporacions noves al llistat de llengües.
Una altra novetat d'aquesta edició és el premi al microbloc, amb nominacions per als millors usuaris de Tuiter, Weibo i altres plataformes.
S'atorgaran premis per al Millor bloc i Millor persona a seguir en cada llengua, amb blocs en 14 llengües que competeixen pel millor premi en altres quatre categories.
Les pàgines web elegibles han de ser accessibles al públic, sense restriccions de contrasenyes o requisits d'entrada.
Les nominacions per als Bobs estaran obertes fins al 6 de març.
La pàgina web dels Bobs en castellà és: http://thebobs.com/espanol/
Turquia es planteja prohibir l'avortament i les dones reaccionen: el meu cos, la meua decisió
Fa dues setmanes, els tribunals turcs van posar en llibertat Fatih Nerede, posseïdor d'un llarg historial criminal de violacions i robatoris, després d'haver violat una dona a Diyarbakir, una ciutat al sud-est del país, en presència del seu fill de tres anys.
Sembla que el motiu pel qual van decidir posar-lo en llibertat provisional a l'espera del judici és que l'Institut de medicina forense va dictaminar, davant el tribunal, que "no és possible determinar si la víctima de la violació ha quedat psicològicament afectada o no, fins que no transcorren 18 mesos a partir de l'incident".
Aquest cas pot semblar impactant, si més no, però malauradament no és l'únic.
El maig de 2012 , N.Y., una jove que vivia a Bitlis, ciutat a l'est de Turquia, i que patia una discapacitat mental lleu, fou violada per un home, amb les inicials S.I., i com a resultat, va quedar embarassada.
Segons la declaració de la jove, fou violada en més d'una ocasió per l'indiviu i va quedar embarassada, fet que va amagar a la seua família.
Al sisè mes de la seua involuntària gestació, va avortar i tota sola, va soterrar el cadàver del fetus.
Tenia por, S.I. l'havia amenaçada i per això no havia parlat de la violació amb ningú.
Va ser la seua mare qui va descobrir la tragèdia, en percerbre que la seua filla es comportava de manera diferent, sospitosa.
L'Institut de medicina forense va redactar un informe sobre l'incident, en el qual es demostrava que el pare de la criatura morta era S.I. amb un 99,9% de probabilitat, segons les proves de l'ADN.
L'hospital psquiàtric de Bitlis també va determinar que N.Y. havia resultat psicològicament afectada per la violació.
Malgrat els informes i la declaració de N.Y., el tribunal va sentenciar que no hi havia evidències suficients que provaren que S.I. havia violat N.Y. i per tant, S.I. fou absolt.
Tot i que les dones turques poden considerar-se "afortunades" en comparació amb les dones d'altres països musulmans, encara pateixen terriblement.
Segons un estudi publicat el 2009 , sols el 40% de les dones casades coneixen el seu espós sense cap intermediació i decideixen casar-se.
El 50% de les dones donen el sí en un matrimoni concertat.
La mateixa investigació mostra que un 35% de les dones han patit violència física a mans dels seus marits, almenys una vegada en la vida.
A l'est del país, la xifra augmenta fins el 40%.
Un altre problema per a les dones turques és la seua incapacitat per aconseguir la independiència econòmica, ja que sols el 27% de la mà d'obra del país són dones, segons TUIK (l'Institut d'Estadística Turc).
A més, les dones no compten amb representació eficient al parlament ; hi ha només 79 dones entre els 548 membres forts del parlament.
I 46 d'aquestes diputades pertanyen a l'AKP (Partit de la Justícia i del Desenvolupament) - el partit en el govern.
Això es tradueix en què sols 33 dels membres femenins del parlament estan a l'oposició - un insignificant 6% del total de parlamentaris.
El partit en el poder, l'AKP, no fa més que pressionar les dones amb els seus discursos i les seues polítiques sobre les dones i els seus drets.
El 2008 , Recep Tayyp Erdogan, primer ministre de Turquia, va dir en una taula de discussió amb motiu del Dia Internacional de la Dona: "Si volem mantenir el nostre creixement demogràfic, heu de parir almenys tres fills".
El 2011 , Erdogan no ocultava la seua indignació cap a Dilsat Aktas, una manifestant que va pujar a un vehicle armat de la policia i va sofrir una fractura de cadera en ser colpejada per les forces de l'ordre.
La culpa era seua per atacar la policia.
Això ocorria menys d'un any després que una altra manifestant fóra apallissada per la policia i com a conseqüència, perdera el bebè que esperava, malgrat haver suplicat els agents que no li patejaren el ventre perquè estava embarassada.
Cap a les darreries del 2012 , un altre debat sobre les dones apareixia als titulars.
Erdogan va dir que "Cada avortament és un Uludere", en clara referència a la matança d'Uludere o Roboski, denominació kurda de la regió, on 34 civils kurds van ser assassinats per la Força Aèria Turca per accident, quan creuaven la frontera de contraban i van ser confosos amb terroristes.
No és, tanmateix, l'únic discurs ofensiu vers les dones.
En aquesta mateixa època, el ministre de Sanitat va parlar sobre la prohibició de l'avortament: "Pregunten què passaria en cas que una dona fóra violada i quedara embarassada.
Si això passara, hauria de donar a llum el xiquet i, si és necessari, el govern se'n farà càrrec".
La blocaire Jenny White donava la seua opinió al respecte:
El que resulta més alarmant de tot és el raonament — que si els naixements no augmenten, Turquia — i la "turquedat" — desapareixerà del mapa.
És un temor ultranacionalista que es fa ressò de la vella creença racista que entén Turquia com a soia (llinatge, descendència), un nacionalisme basat en la sang a la manera del ius sanguinis (dret de sang) de l'Alemanya nazi.
Dins d'aquesta concepció de pertinença nacional, no hi ha lloc per als immigrants, emigrants i altres minories, encara que hagen estat culturalment assimilades.
Demaneu la quarta generació de turcs residents a Alemanya, si no.
Andrew Finkel , escriptor i columnista establert a Turquia, va escriure:
El parlament turc fa temps que lladra segons el so de la veu del seu amo i està considerant restringir els fonaments sobre els quals, i el període de l'embaràs durant el qual, les dones turques poden sol·licitar un avortament.
Turquia va liberalitzar l'avortament el 1983 com a resposta a l'elevat índex d'operacions il·legals i de mortalitat materna.
Si comencen a morir més dones altra vegada perquè es veuen obligades a avortar de manera il·legal, llavors l'estranya analogia que Erdogan va fer amb la massacre d'Uldere possiblement resulte més apropiada del que semblava.
Un dels comentaris al post d'Andrew Finkel s'exposava com de terribles són aquestes afirmacions:
@AJBaker: És estrany com de sovint la gent amb instints dictatorials es creu amb la potestat de regular la fertilitat de les dones.
Tant Hitler com Stalin s'oposaven a l'avortament i estaven convençuts que les dones havien de reproduir-se com conills.
L'usuària de Tuiter AncianRose va compartir la història d'una dona que va avortar quan encara es tractava d'una pràctica il·legal a Turquia.
La història retrata com de dur i dolorós era el procés d'avortament il·legal i com les paraules del primer ministre poden fer-se realitat si l'avortament es prohibeix de nou:
Un "lapsus mail" delata els trolls a sou del PP balear
«Opinadors», «comentaristes», «intoxicadors» o més comunament «trolls», són un mal col·lateral dels nous mitjans de comunicació.
Persones que deixen comentaris a les xarxes socials, fòrums i webs de notícies per tal d'intentar influir l'opinió pública en alguna direcció.
De vegades de manera voluntària i de vegades assalariats, els utilitzen empreses, organitzacions i partits polítics, sigui per convèncer per consumir un producte, sigui per donar suport a certes decisions polítiques o criticar les contràries.
Dediquen algunes hores al dia a deixar missatges d'aquesta mena utilitzant un o diferents comptes i canvien sovint d'identitat per tal d'evitar que se'ls associe amb aquestes activitats.
Les empreses i les organitzacions polítiques neguen rotundament i sistemàticament tenir res a vore amb aquests opinadors.
El 21 de febrer del 2013, el diari en línia Renovación Balear.es , de la web Periodista digital , publicava un article titulat «El PP balear tiene en 'nómina' a una legión de 'opinadores' que comenta en los digitales» , on s'afirmava:
Des de les esferes de les diferents administracions, tot i que també des del Parlament mateix, reben tots els matins correus electrònics amb argumentaris clars i precisos sobre com rebatre les notícies que, d'alguna manera, perjudiquen el Partit Popular balear. (…) Els protagonistes i destinataris pertanyen a una mena de legió composta d'una vintena de persones que han de rebatre, a sac, les lliures opinions que naveguen al Internet de la mà dels ciutadans, i que són vessades en els inevitables fòrums que emergen al peu de totes les notícies que publiquen els diaris digitals locals.
Només ha hagut de passar un mes per a que estes suposicions es demostraren certes.
El passat 15 de març, el Partit Popular de Balears va tenir un «lapsus mail» i va enviar als mitjans de comunicació un correu electrònic destinat als seus trolls, que incloïa instruccions sobre les notícies que havien de comentar i consells sobre la manera d'intervenir als comentaris.
Aquests són alguns extractes del correu filtrat (el missatge complet pot llegir-se a la imatge adjunta al text):
Bon dia OPINADORS,Aquestes són les notícies del dia per comentar:
Ahir el Gabinet de comunicació va enviar una nota de premsa de desmentiment del que diu l'oposició (…).
Si voleu piular la notícia us deixem la piulada que posàrem ahir des del GPP (Grup Parlamentari Popular).
I per comentar als digitals en la nota de premsa teniu tots els arguments per la seva defensa.
(…).
Màxim respecte per aquells que vulguin secundar la vaga.
Des del PP creiem que davant la situació en què ens trobem les coses no se solucionen fent una vaga.
El president Bauzá i el conseller Company presenten aquest matí a les 11h el Plan de Lloguer per 2013.
És molt important estar atents al twitter per poder difondre a tope per les xarxes aquesta bona notícia. (…).
Captura del correu filtrat.
Imatge del bloc diseccionandoelpais amb llicència CC BY-NC-SA 3.0 ES
La notícia, publicada en diferents mitjans, es va propagar ràpidament per les xarxes socials, fòrums i diaris digitals, que són les primeres víctimes d'aquests trolls.
Paco Bello , en Iniciativa Debate , ens informa sobre la pàgina web on el PP balear capta els seus opinadors, que ells anomenen «canviadors»:
No us perdeu la pàgina de captació de trolls (açò no vol dir que tots acaben sent-ho): http://www.canviadors.org/es/pp-balears-se-un-cambiador.html Però que només a Balears ja tinguin 2051 membres, vol dir que a tot l'Estat la xifra pot ser escandalosa.
Litio5000 , a Foro Coches , ens recorda amb mordacitat l'últim escàndol de corrupció al PP :
Em sent estrany.
Ara m'agrada que paguen a opinadors, o que tinguin una legió de fan boys.
M'agrada que proven de convèncer.
Fins no fa molt, haurien triat mitjans més violents i amenaces per dominar una població que se'ls revolta.
És un avenç.
Al mateix web, momentoflector posa el punt satíric:
Aquesta notícia és falsa, opine que no haurien de publicar-se falsedats.
El més important és que sortirem de la crisi amb les mesures del govern.
PD. ho he fet bé?
¿Qué hay de lo mío?
Twitter també es va fer ressó del «lapsus mail».
Lupe y Noógrafo piulaven:
@Lupe_: Acabe de llegir això del LapsusMail.
Cada vegada estic més convençuda de que la comunicació del PP la porta el PSOE.
‏@noografo: És cert que són tan rematadament idiotes al #PP o només ens estan entretenint?
'Lapsus mail': Opinadors http://www.elmundo.es/elmundo/2013/03/15/baleares/1363344620.html …
Bona part dels piuladors expressaven la seva indignació vers aquests métodes, com david lopez canales i Diego Obiol :
@Lopezydavid: @TCAvendano@elmundoes i la cosa pitjor és que açò ho tenen tots els partits.
Y, encara pitjor, hi ha 'opinadors' que truquen per demanar-ho...
@dobiol:Lapsus-Mail, #elconcepto y #laevidencia > la maquinària de des-informació del PP mantenida pels opinadors en nòmina.
El web Renovación Balear.es , que com hem comentat al principi, foren els primers en denunciar aquests métodes a les illes, insinua:
Aquesta mala praxi, es dedueix, s'estén per tant a totes les comunitats autònomes i deixa ben clar com se les gasta el partit i de quina manera s'escarrassen a controlar i manipular des de l'ombra el més elemental: el dret a expresar-se amb llibertat sense interferències ni distorsions.
Veneçuela: Hugo Chávez ha mort
Durant la tarda, el vicepresident Nicolás Maduro ha informat de la defunció del president de Veneçuela, Hugo Chávez Frías.
El president Chávez patia de càncer des de l'any 2010 y va ser sotmès, almenys 4 vegades, a diversos tractaments a l'illa de Cuba.
Després de guanyar les eleccions del 7 d'octubre de 2012, que li asseguraven un mandat des del 2013 fins 2019, anuncià al desembre que havia de tornar a Cuba per sotmetre's a una nova intervenció.
Més de 80 dies després, en els que no va tornar a les cambres, el seu estat de salut empitjorà degut a complicacions respiratòries i l'avenç de la malaltia original.
Els usuaris de Twitter reaccionaren immediatament a l'anunci de Maduro:
@marujatarre escriu:
Xina: les famílies de Henan desafien el govern i reconstrueixen les seves tombes
Desenes de famílies van tornar a aixecar les tombes dels seus avantpassats durant la celebració de l'any nou xinès en protesta per una campanya molt polèmica a la província de Henan, al centre de la Xina, que pretén destruir milions de tombes per al desenvolupament de l'agricultura.
En un últim intent d'aturar els plans del govern, que vol alliberar la terra, durant aquest mes els habitants de la província han refet gairebé la meitat de les tombes excavades; al voltant d'un milió , segons un diari local.
La iniciativa, engegada per un líder del partit comunista a Henan la primavera de l'any passat, i que els seus defensors consideren una manera intel·ligent d'aprofitar la terra, topa amb el sentiment d'una regió on el respecte pels avantpassats és molt fort .
La campanya ha provocat la indignació popular, especialment a la ciutat de Zhoukou , on les autoritats han confirmat la destrucció de més de dos milions de tombes. Són molts els que ho veuen com un cop de puny a les tradicions.
El programa de destrucció de tombes es va suspendre el novembre de l'any passat després que un grup de més de 100 intel·lectuals firmés un document en contra de la iniciativa .
Però la campanya continua en altres parts de la província.
Durant la celebració de l'any nou xinès, les famílies locals van ignorar completament els avisos del govern, que insisteix que els esforços per reconstruir les tombes excavades són inútils. Zhou Keluo va escriure el següent al famós web xinès de microblocs Sina Weibo:
Fa milers d'anys que visitem les tombes dels avantpassats.
És tradició.
Vosaltres destrosseu les tombes, els deixeu sense descans, us en foteu.
Els traslladeu al cementiri municipal.
Llavors tapeu la terra amb ciment i ens la preneu per sempre.
Què vol dir tombes per agricultura? No ens feu riure!
Fu Xi s'ha quedat de pedra.
Feu servir pales i màquines, Fu Xi s'ha quedat de pedra.
Feu les vostres tombes per 100 iuans o les faran uns altres, Fu Xi s'ha quedat de pedra.
Parleu de futur i de ciència. Feu com els tirans. Fu Xi s'ha quedat de pedra.
S'ha quedat de pedra.
No sóc Laozi, no sóc Nüwa, no tinc un palau, tinc la terra.
No hi ha igualtat, no som feliços.
Si destruiu les tombes, ens destrosseu el cor.
Qui és capaç d'enderrocar una tomba per diners?
Em fa por el sense-tombes style.
op-op-op-op sense-tombes style.
Vivim en barraques.
Sense sostre quan morim.
Les seves tombes són encara més grosses que les de Fun Xi o les de la dinastia Ming .
Els seus avantpassats i els nostres eren germans.
Quan són vius, no poden viure bé.
Quan són morts, no els podem honorar com cal.
No els podem mirar a la cara.
Tinc el cor trencat i no puc parar de plorar.
Sóc funcionari, no tinc ni drets ni privilegis, només tinc la terra.
Tants cossos al cementiri i tant poc espai.
Hem perdut la terra per sempre.
Qui és l'idiota ara?
Sobreviure es crear problemes on no n'hi ha.
Tant si la campanya continua com si no, tot plegat ja és un greu problema polític del govern. El tertulià Huang Quanwang Whether va dir que :
El govern de Zhoukou es troba en una situació força complicada.
Hauria de reconstruir les tombes?
Si continuen destruint-les, hauran d'aconseguir més documents de consentiment i, sens dubte, faran créixer la polèmica i la protesta.
Si deixen estar la campanya, tots els esforços seran en va i tota la campanya semblarà un altre típic error polític dels seus.
Xina: l'Exèrcit Roig retorna a la xarxa per acaçar estudiants
A la Xina, a la província meridional de Guangdong (o Canton), el govern local va honorar la Universitat de Guangdong Baiyun pel seu "excel·lent treball" a l'hora de vigilar les activitats i opinions dels estudiants en la xarxa, segons el Nandu Daily .
Conegut com "l'exèrcit roig de la xarxa" i dirigit per nou professors i sis estudiants, l'equip de "Vigilància dels estudiants en Internet i de la informació en les xarxes socials" de la Universitat de Guangdong Baiyun fou constituït el 2010 per tal de resseguir les converses entre els estudiants i controlar les opinions negatives a la xarxa.
El seu treball quotidià inclou la monitorització de les sales de xat, el seguiment dels microblogs i el rastreig dels fòrums en línia.
Estudiants contractats treballen una hora i mitja cada dia i guanyen 200 iuans (32 dòlars) al mes.
Internet a la Xina, per Karen Roach via Shutterstock
Aquestes notícies van disparar de seguida la indignació a la xarxa; molts pensen que la universitat ha violat la privacitat dels estudiants i exigeixen la suspensió immediata del sistema.
Tanmateix, molts comentaris van ser esborrats del lloc web de microblogs xinès Sina Weibo i l'"Exèrcit Roig de la Xarxa" aviat esdevingué un mot censurat.
El 20 de març, Sina news publicava el següent comentari:
Segons la llei, les universitats no tenen dret a monitoritzar la informació en línia dels estudiants (ciutadans).
No importa quina excusa branden, va en contra de la llei.
Els estudiants tenen dret a demandar la universitat.
No obstant això, el que és lamentable i angoixant és que no només la Universitat de Baiyun pot quedar impune malgrat aquest comportament, sinó que l'"Exèrcit Roig de Baiyun - el sistema de control en línia" fou seleccionat com un exemple exitós del "Projecte de Gestió dels Afers d'Estudiants Universitaris" i fou elogiat i promogut pel Comitè d'Afers d'Estudiants Universitaris de Guangdong.
L'advocat Song Jian comentava a Sina Weibo:
El control del pensament va contra la naturalesa humana.
Totes les universitats que tracten de convertir els estudiants en esclaus espirituals són una porqueria.
"止于至善_风飘絮" un estudiant universitari de Guangdong va sol·licitar la Universitat de Baiyun que especificara els fonaments legals i el finançament d'aquest sistema:
Long Yingtai: Els drets es deterioren pertot.
La llibertat d'expressió és quelcom pel qual tothom hauria de lluitar i no sacrificar en qualsevol moment o lloc.
Per favor, feu públics els fonaments legals i el finançament de l'exèrcit roig en línia.
En referència a Das Leben der Anderen , una pel·lícula alemanya sobre la vigilància duta a terme per agents de la policia secreta, l'Stasi, a Berlín Est durant el 1984, la celebritat de la xarxa “薛蛮子” escrivia , S'està reproduint "1984" a la Universitat de Baiyun?
L'esgarrifós "Exèrcit Roig de la Xarxa" vigila els microblogs dels estudiants, els fòrums en línia i el grup QQ.
De què es preocupa la direcció de la Universitat de Baiyun?
Qui protegirà la privacitat dels estudiants?
Més enllà del sistema de monitorització, castigaran els estudiants que es queixen?
Quan estudiants amb una postura política ferma són reclutats per tal de vigilar els seus propis companys, com de lluny n'estem de Das Leben der Anderen?
En resposta a la indignació de la xarxa, la Universitat de Baiyun va republicar un article extret del Legal Daily del 20 de març, titulat “Per a netejar Internet, necessitem l'Exèrcit Roig de la Xarxa”.
Concloïa:
L'"exèrcit roig de la xarxa" de la Universitat de Baiyun ha fet una contribució espectacular a la construcció de l'esperit de la civilització socialista.
No haurien d'aprendre'n altres escoles, fàbriques i organitzacions?
Sembla que l'exèrcit roig es quedarà per ací una estona.
Xina: sis pacients són diagnosticats de càncer cada minut
És oficial: la "plaga" del càncer se situa en el centre d'una gran crisi de salut pública a la Xina.
Sis pacients són diagnosticats de càncer cada minut; això significa 8.550 pacients nous cada dia, segons el Cens del Càncer a la Xina 2012 (2012 中国肿瘤登记年报).
L'informe assenyala que el 13% d'aquests pacients amb càncer no sobreviurà.
Molta gent creu que l'augment de les taxes de càncer és resultat de la contaminació mediambiental de les últimes dècades, degut al gran creixement del país.
L'informe del Cens del Càncer es va publicar el gener de 2013, però no va tenir gaire ressò.
Els mitjans de comunicació xinesos estaven ocupats amb el Congrés Nacional del Poble (NPC, sigles en anglès) i la Conferència Consultiva Política del Poble Xinès (CPPCC, sigles en anglès).
Tot i així, el 7 i el 8 d'abril passats, l'informe es va tornar a difondre aquesta vegada presentat com una crisi de salut pública a través de diversos canals de notícies, cosa que ha provocat forts i emotius debats a les principals xarxes socials de la Xina.
Un comentarista anomenat Tulao 8 (@ 土鲁 8) , de Guangzhou, deia a Sina Weibo:
La Xina és un país amb càncer.
Sis persones són diagnosticades de càncer cada minut.
És una xifra terrible.
Aquest és el fruit que la gent del poble pot gaudir després de 30 anys d'una política de portes obertes i reformes.
Alguns estan contents amb la situació i ho veuen tot com el seu assoliment, mentre altres lluiten contra la mort sense saber qui és l'assassí.
Algunes persones saben qui n'és el responsable, però no poden fer res per evitar que els seus cossos siguin consumits a poc a poc per la immundícia.
Un mapa dels pobles de la Xina afectats pel càncer.
Les autoritats ambientals de la Xina ja han confirmat l'existència dels anomenats "pobles del càncer" , amb 3.000 components químics tòxics identificats i que es troben arreu del país (sense comptar les dades de les comunitats autònomes com el Tibet, Xinjiang i Qinghai).
Els mitjans de comunicació xinesos ja han notificat fins a 459 pobles del càncer .
No és estrany trobar una incidència de la malaltia del 10% en aquests pobles .
El pitjor cas s'ha enregistrat a Zhai Wan Cun, a la província d'Hubei; allà, l'índex de càncer és 80 vegades més elevat que el nivell de la mitjana nacional .
El poble només compta amb una població de 3.000 habitants, però més de 100 persones van morir de càncer entre el 2003 i el 2006.
La taxa mitjana de càncer en els països desenvolupats es troba al voltant del 3% .
Més enllà d'aquestes xifres impactants, diversos microbloguers han descrit la situació real de les seves comunitats afligides pel càncer.
Un bloguer que es fa dir "És millor ser pobre a casa"(@ 在家贫亦好) escrivia a Sina Weibo:
Els dos pobles més propers tenen molts pacients amb càncer i molts han mort a causa d'aquesta malaltia; el primer poble en té 5 i l'altre en té 6.
La majoria d'ells tenen entre 30 i 50 anys, cosa que és força estranya.
El habitants ho atribueixen a la mala sort, però alguna cosa ha d'haver sortit malament perquè hi hagi tants afectats a les zones rurals.
Les autoritats haurien d'investigar-ne les causes.
Un altre bloguer que es fa anomenar "Fulles vermelles de la muntanya" (@山山紅葉), de la ciutat de Tai An, a la província de Shandong, deia:
La nostra ciutat de Tai'an ha quedat envoltada per les fàbriques.
Els nostres pobles s'han vist obligats a desplaçar-se a causa de la construcció d'una fàbrica d'alumini.
Van tractar de reclamar, però se'ls va aturar.
Els funcionaris del govern pressionaren els periodistes de la televisió.
La nostra terra ja no és adequada per als cultius i només la poden llogar les fàbriques.
El nombre de pacients amb càncer ha augmentat de manera explosiva.
Deng Fei (@ 邓飞), un activista que realitza campanyes en contra de la contaminació de l'aigua a la Xina en les quals demana a la gent que informi dels rius contaminats, va tornar a publicar un missatge privat que li havia enviat un amic d'Inernet:
#Carta d'un amic d'Internet# Professor Deng, em cauen les llàgrimes quan veig el que vostè ha despertat la consciència sobre la contaminació de les aigües subterrànies.
Vaig deixar el meu poble natal per venir a Xangai quan era molt petit, però els meus familiars encara viuen prop de Weifang i Pingdu, a la província de Shandong.
Ara, cada família pot explicar una història sobre el càncer.
Els sogres de la meva germana van ser diagnosticats de càncer l'any passat.
Ara, el seu sogre ja és mort, però la seva sogra encara està en tractament.
M'agradaria agrair-li tot el que ha fet per la gent d'aquesta zona.
El comptat de Cang, a Hebei, és un exemple de regió amb una taxa elevada de càncer i, en el seu passat, va patir greus problemes de contaminació d'aigües subterrànies.
Charles Xue (@ 薛蛮子), un inversor, destacava la notícia següent:
#Comentari sobre l'incident de la contaminació del "fesol vermell" al comptat de Cang, a Hebei# . El cap del Departament de Medi ambient del comptat de Cang va ser finalment destituït a causa de les crítiques rebudes per part dels internautes.
Quan es va fer públic l'informe, els residus químics excedien 70 vegades els estàndards de seguretat.
Al poble hi ha 30 casos de càncer diagnosticats, dels quals 26 ja han mort.
El habitants no han deixat de protestar durant tots aquests anys, però tots els informes, tant del comptat com dels departaments de medi ambient deien que la qualitat de l'aigua era segura!
Com és possible que passaren els controls de qualitat de l'aigua any rere any?
De 655 ciutats a la Xina, 400 depenen de les reserves d'aigua subterrània; per tant, què hi podem fer?
Què poden fer els nostres nens?
Un altre comentarista anomenat "Petit Dadada" (@ 小达达哒) escrivia al seu blog sobre el nombre de morts per càncer a la ciutat de Fuzhou, a la província de Fujian:
La ciutat de Fuzhou representa el 19,3% de la població de la província de Fujian i el nombre anual de morts per càncer és de més d'11.000 persones.
L'índex de morts provocades pel càncer se situa ja en el primer lloc a totes les ciutats petites i mitjanes del país.
Un usuari anomenat "Huihui Da" (@回回达) concloïa sarcàsticament, dient:
Bé, nosaltres bevem sopa de porc , mengem peix enverinat i brots tòxics produïts per l'agricultura industrial, respirem fum tòxic.
I tant que tenim càncer!
Brasil: els desplaçats per una hidroelèctrica lluiten per la seva subsistència
Aquest article, escrit per Ana Aranha i titulat originalment Vidas em Trânsito ("Vides en trànsit"), forma part de la cobertura especial #AmazôniaPública que realitza l'agència brasilera de periodisme d'investigació Pública, encarregada d'informar sobre l'impacte de les grans obres de construcció que es duen a terme a la regió amazònica del riu Madeira a l'estat de Rondônia, al Brasil.
Aquest article forma part d'una sèrie de cinc articles que es publicaran a Global Voices Online.
En el primer article d'aquesta sèrie, l'agència Pública va informar sobre el caos social que afecta la població pesquera de Jaci Paranà , situada a la regió del riu Madeira, a causa de la construcció de la central hidroelèctrica de Jirau .
Deixant els carrers polsosos de Jaci Paraná 15 quilòmetres enrere de l'autopista nacional, es troba la població de Nova Mutum Paranà, que ofereix una imatge molt diferent a la de Jaci.
L'única semblança amb Jaci és el grup de treballadors amb uniforme a la parada d'autobús al final de la jornada.
Però a Nova Mutum Paranà totes les carreteres estan asfaltades.
Hi ha voreres i grans rotondes amb gespa plantada al centre.
Tot està dissenyat de forma simètrica.
Hi ha una zona comercial i una zona residencial, amb 1.600 cases organitzades en diferents blocs.
Les cases de cada bloc són idèntiques, així com també ho són les àrees amb gespa que les separen.
Un carrer desert a Nova Mutum Paranà, un poble construït per la central hidroelèctrica de Jirau, que contrasta amb l'explosió demogràfica de Jaci.
Foto: Marcelo Min.
L'empresa Energia Sustentável (Energia sostenible) va dissenyar i construir la població de Nova Mutum Paranà perquè fos habitada pels enginyers i supervisors de Jirau, treballadors que s'emporten la família amb ells allà on hagin de treballar.
En lloc de música popular i ventres nus, són dones embarassades i fills els que apareixen als portals de les cases mentre els homes es dirigeixen a la parada d'autobús.
La major part del poble està ocupada per treballadors de la companyia, però a l'entrada hi ha una zona reservada per a les 150 famílies que residien a l'antic Mutum Paranà, un poble riberenc que va desaparèixer després que la zona fos inundada per a poder posar en funcionament la central hidroelèctrica.
La comunitat estava formada per aproximadament 400 famílies i la majoria dels habitants van optar per cobrar la indemnització.
Nova Mutum és l'escenari favorit d'Energia Sustentável per als anuncis de responsabilitat social de l'empresa.
Per tot el poble es poden veure cartells sobre la sostenibilitat acompanyats de fotografies de riberencs i treballadors, sempre amb el segell de l'empresa.
Però si passeges una estona pel poble, observaràs que no hi ha ningú al carrer. És inevitable preguntar-se: on són els seus habitants?
"Les cases són molt maques però, i la nostra existència?", es pregunta Rovaldo Herculino Batista, un riberenc que ha venut la casa que li va concedir l'empresa constructora de la central hidroelèctrica, ja que no ha pogut trobar feina a Nova Mutum:
Burundi reprimeix manifestacions de suport a un periodista condemnat
Després que, dimarts 8 de gener de 2013, la justícia de Burundi va condemnar Hassan Ruvaki, periodista i corresponsal del servei en suahili de Radio France Internationale (RFI), els professionals dels mitjans es manifesten cada dimarts davant el palau de justícia.
Les manifestacions de recolzament a Hassan Ruvakuki s'han multiplicat últimament als carrers de Bujumbura, però és el primer cop que la policia utilitza la violència contra els manifestants.
Rémy Harerimana destacava al bloc echos-grandslacs.info que el 19 de febrer de 2013:
Les organitzacions de la societat civil i els mitjans de comunicació es troben normalment en condicions d'expressar-se lliurement i d'investigar quan es cometen violacions dels drets humans, i de denunciar-les.
Però al mateix temps, aquestes llibertats fonamentals es troben amenaçades.
Militants i periodistes han de suportar els intents reiterats d'intimidació, l'assetjament i les amenaces per part dels responsables del govern o de les agències nacionals d'informació.
Diversos projectes de llei presentats l'any 2012 a l'Assemblea nacional, entre els quals hi ha una versió revisada de la llei de premsa i una llei sobre les reunions públiques, contenen severes restriccions a les llibertats d'expressió i de reunió.
Segons un article publicat pel web arib.info, el passat 26 de febrer de 2013, els treballadors del sector de la informació que porten samarretes amb la imatge de Hassan Ruvakuki, es van tornar a reunir a la plaça de la Independència, al centre de Bujumbura, per començar una marxa silenciosa cap al Palau de Justícia.
Aquest suport a Hassan Ruvakuki va més enllà de les fronteres de Burundi.
Més de 2.650 treballadors dels mitjans de comunicació, de grups de premsa i de simpatitzants de diversos països d'Àfrica han signat una petició per exigir el seu alliberament.
Els dirigents burundesos han d'entendre, com els d'altres països africans, que no respectar els textos legislatius per a la gestió del poder acaba sempre generant violència i inestabilitat política.
Desemmascarat el superheroi liberal 'KermlinRussia', Rússia es demana si no és realment un vilà
Fans dels superherois caiguts i de la Llei Godwin —a mesura que una discussió a la xarxa creix, la probabilitat que es faça una comparació amb els nazis o Hitler tendeix a u— seguiu llegint.
"La banalitat del mal" és una frase encunyada per Hannah Arendt cinquanta anys enrere al seu llibre sobre el tinent coronel de les SS Adolf Eichmann, que concloïa que els grans mals de la història no han estat executats per fanàtics o psicòpates, sinó per gent corrent que acceptava el statu quo i considerava que les seues accions eren normals.
Arseni Bobrovski no és Adolf Eichmann.
Certament, ell no ha matat mai ningú —de fet, no ha infringit cap llei.
Però per a alguns usuaris de RuNet, personifica el mal en estat pur.
Bobrovski, propietari d'una empresa de relacions públiques russa anomenada Daily Communications , seria un exemple plenament típic dels liberals de la "classe creativa" moscovita, de no ser per una cosa: Bobrovski té una identitat secreta.
Almenys, la tenia, d'alguna manera, fins el passat 25 de març, quan ell i la seua còmplice , Katia Romanovskaia, es van revelar al món com els artífexs de KermlinRussia, un dels comptes més populars del Twitter rus.
Amb més de mig milió de seguidors en l'actualitat, KermlinRussia —una paròdia del primer nom que Dmitri Medvèdev va utilitzar al Twitter— és àmpliament considerat com un dels principals altaveus del moviment d'oposició liberal.
A les poques hores d'aquesta "revelació", els sospitosos habituals involucrats en la publicació de les notícies d'última hora contràries a l'oposició (en aquest cas, el formidable Stanislav Apetian) van destapar el fet, si més no curiós, que Bobrovski col·laborava en la direcció d'una campanya de relacions públiques per a una de les institucions més detestades de tota la RuNet: la Lliga per una Internet Segura (LBI, sigles en rus).
Aquesta organització és tristament cèlebre per ser la punta de llança de la Llista Negra de RuNet, una iniciativa de censura federal engegada l'estiu passat i dissenyada per a purgar la xarxa de continguts perillosos per als nens.
(Els crítics, tanmateix, argumenten que aquest mecanisme extrajudicial és una situació delicada que pot conduir a una major repressió de la llibertat d'expressió digital.)
Control de danys
El moment de la revelació no podria haver estat més propici per a Apetian, a qui sols uns dies abans Ilià Segàlovitx, cofundador de Yandex , havia assenyalat en Facebook com un sequaç a sou de l'LBI.
El 21 de març, Segàlovitx va citar un post , publicat el 18, sobre la pàgina Vkontakte de l'LBI, en la qual la Lliga esmentava el blog d'Apetian i sintetitzava la seua troballa dient que la immensa majoria dels seguidors de Facebook de les figures públiques de RuNet són robots.
"Personalment opine", va declarar Segàlovitx, "que el conflicte de la Lliga ha quedat resolt", i argumentava que qualsevol afiliació amb Apetian la desacreditava completament.
La realitat era que Bobrovski, el compte del qual, KermlinRussia, representa l'heroi en línia dels liberals russos, era un col·laborador de la Lliga molt més important que ell mateix.
Després que la descoberta d'Apetian es posara en circulació, Bobrovski va publicar una llarga autodefensa en el compte de Facebook de Kermlinrussia, on explicava els detalls del seu treball passat per a l'LBI, així com els seus motius per a prestar els seus serveis a tan odiós client.
Amb una extensió de vora dos mil paraules, el text de Bobrovski —un poti-poti de confessió i racionalització— és digne d'admiració.
Per moments, es mostra contrit:
Ací va començar la zona grisa de la meua consciència.
Llavors vaig fer algunes preguntes, les respostes a les quals ja coneixia.
També sabia que em mentiria.
La meua consciència va entrar en lluita amb les meues ambicions professionals.
La conclusió és que sóc més ambiciós que escrupolós.
En altre fragment, Bobrovski mira de justificar les seues decisions sota el prisma de un professionalisme consumat:
Però volia fer aquest projecte.
Perquè sols aquest tipus de projectes poden demostrar veritablement el teu temperament professional.
Més endavant afegeix:
Com a professional, no sent cap vergonya.
Vaig completar el meu treball molt bé i vaig plegar, la part de les relacions públiques la vaig traspassar a Marshall Capital i vaig fer les gestions oportunes per passar el compte a un col·lega en un parell de mesos.
EL “professionalisme” i l'oportunitat de demostrar els seus dons a l'hora de manipular les opinions públiques foren, doncs, els factors clau que impulsaren la decisió de Bobrovski.
Al principi, va evitar acceptar l'oferta de l'LBI i per això, els va recomanar un competidor, Víktor Michaelson .
Segons Bobrovski, l'empresa de Michaelson va espifiar el treball, en perpetrar una conferència de premsa matussera que va merèixer la Lliga, en la persona del seu fundador i president de la junta, Konstantin Malafèiev (qui també va fundar Marshall Capital i és contractador directe de Daily Communications), pitjor imatge si cap.
Presumptament amb l'objectiu de mostrar com de poc li interessaven els guanys, Bobrovski fins i tot destapa la quantia del contracte que finalment va acordar Daily Communications: 330.000 rubles (aproximadament, 10.000 dòlars) al mes.
Bobrovski assegura que els honoraris de Michaelson eren almenys dues vegades i mitja més —sis mesos de treball equivaldrien així a més de 150.000 dòlars.
El que Bobrovski no diu, curiosament, és que a ell li van prometre el 20% dels beneficis del contracte de Michaelson.
Segons Michaelson, Bobrovski va bregar per rebre el 20% del valor total del contracte, fins i tot després que l'LBI decidira rescindir el contracte amb l'empresa de Michaelson, sis setmanes després de començar la campanya.
Bobrovski va aconseguir el 20% per aquelles sis setmanes (vora tres mil dòlars), però això, aparentment, no va fer sinó alimentar la rancúnia entre ell i Michaelson. Tot va culminar en un post al Facebook de KermlinRussia on Bobrovski anunciava al món (potser en un intent d'embelliment, potser en una arrencada de sinceritat) que Michaelson no era la persona adequada per a l'LBI.
No tothom s'empassa la píndola
Un poc abans, aquella mateixa vesprada del 25 de març, Tònia Samsònova, periodista d'agitació que col·labora amb Slon.ru, Ekho Moskvy i Dozhd television, responia al desemmascarament de Bobrovski.
Samsònova, que va entrevistar el maig de 2012 a un Bobrovski encara amagat darrere de la màscara, expressava a Facebook la seua inquietud sobre aquest currículum ocult ara fet públic:
Ahir, Arseni (KermlinRussia) i jo ens vam trobar en un cafè.
Vaig tornar a casa i em vaig gitar a les 19h.
Vaig tenir malsons.
Perquè Arseni va fer coses que no puc justificar, i escriu textos per a Forbes.ru, amb els quals n'estic d'acord parcialment (tot i que en els punts clau sembla que mai ens posarem d'acord).
Les reserves de Samsònova sobre els "injustificables actes" de Bobrovski, així com dels seus qüestionables textos, repeteixen els pensaments que va airejar en el seu encontre televisiu el maig de 2012, quan els dos van discutir sobre la pàgina d'opinió de KermlinRussia en la columna de Forbes.ru, en la qual Bobrovski argumenta amb certa regularitat que tota la riquesa de Rússia (gran i petita) viatja per "senderes ímprobes".
(La idea és que cap rus pot defugir la incriminació fútil que acompanya la supervivència.)
Samsònova va refutar succintament aquesta noció, dient al seu convidant que estava simplement equivocat.
En el posterior post de Facebook de KermlinRussia, publicat hores després del comentari de Samsònova "Vaig tenir malsons", Bobrovski contraargumentava que potser li valdria més plorar pel seu treball per a Ekho Moskvy, que pertany a Gazprom i està dirigit per Alexei Venedíktov, sospitós de connivència amb el règim en els moments crítics del moviment de protesta que va tenir lloc l'hivern de 2011-2012.
Motius ordinaris?
I del destí de Bobrovski, què?
Ell i la seua col·lega a KermlinRussia, la senyora Romanovskaia, sembla que s'han incorporat a la plantilla de la revista GQ Russia, tal com anunciava el seu editor en cap, Michael Idov, en el número vigent a través d'un sentit missatge als lectors .
El duo encara actualitza KermlinRussia i Bobrovski, segons es rumoreja, continuarà escrivint articles per a Forbes.ru; de fet, un dels seus articles més recents (irònicament, donades les revelacions de la setmana) atacava justament la Lliga per una Internet Segura.
En llegir el text, hom es demana com espera Bobrovski que reaccionen els seus lectors davant la seua columna, un cop la seua passada afiliació amb l'LBI ha sortit a la llum.
Li ha dedicat almenys una reflexió?
En la seua peça del 6 de febrer , escrivia:
Presentar batalla contra la pornografia infantil i la pedofília és un mitjà efectiu per a obtenir el 100% del suport públic i un alt grau de confiança en els projectes de la Lliga, de manera que la societat entenga qualsevol de les seues accions tan acríticament com siga possible.
És molt semblant a l'estil de Vladímir Putin, que el 2004, sota la bandera de la guerra contra el terrorisme va cancel·lar, sense motiu aparent, les eleccions governamentals.
Bobrovski, és clar, sap perfectament el que va inspirar la campanya de relacions públiques de l'LBI.
Després de tot, ell hi era al darrere.
L'anterior extracte, possiblment millor que res del que ha dit durant la setmana passada, posa en relleu la dissonància cognitiva que caracteritza la consciència que té d'ell mateix.
És aquesta una manifestació moderna, diluïda, de la "banalitat del mal" d'Arendt?
Al post scriptum del seu llibre, Arendt explica que la banalitat subtitular feia referència específicament a la lògica estrafolàriament convencional d'Eichmann per a justificar les seues monstruoses accions:
Excepte per l'extraordinària diligència a l'hora d'aconseguir el seu progrés personal, no tenia cap motiu en absolut.
I aquesta diligència, per ella mateixa, de cap manera suposava un delicte .
Per talent i tenacitat, KermlinRussia s'ha guanyat un lloc entre les personalitats més estimades de RuNet.
Nogensmenys, Bobrovski sembla haver aportat aquesta resolució a totes les seues empreses —com a internauta i com a professional, per a bé i per a mal.
Egipte: Les xarxes socials desafien el tabú de l'homofòbia
Una crida recent de les xarxes socials a la lluita contra l'homofòbia ha avivat un intens debat.
A Egipte encara és tabú parlar públicament sobre temes relacionats amb la sexualitat, ja sigui a Internet o al carrer.
Encara que el codi penal no menciona l'homosexualitat, les autoritats estatals han processat els gais mitjançant lleis que regulen la prostitució i la moralitat.
Ramy Youssef ha creat un esdeveniment de Facebook en resposta als continus atacs homòfobs que es produeixen a les xarxes socials.
Segons Youssef, ara estan de moda les pàgines de "Crushes" (Amor a primera vista); els estudiants les utilitzen per expressar els seus sentiments als altres i alguns es declaren a persones del mateix sexe, la qual cosa dóna lloc a nombrosos insults homòfobs.
Youssef va escriure:
Us convido a una campanya digital, que inclogui comentaris a les entrades homòfobes d'aquestes pàgines, tuits i publicacions a les xarxes socials.
Hem de dir el que realment pensem sobre l'homofòbia, digueu NO, expresseu-vos, oposeu-vos, enfadeu-vos, és hora de mobilitzar-se contra l'homofòbia.
L'etiqueta #ضد_رهاب_المثلية (Contra l'homofòbia) ha guanyat molts seguidors, però també molts adversaris.
Nada Louis escriu :
@nadalouis: Contra l'homofòbia, perquè sense dubte hi ha almenys una persona del teu voltant que és gai i no n'ets conscient.
Nadim es pregunta:
@nadimx: Sabeu quin és el problema amb els homòfobs?
Que no ataquen tan vehement els extremistes que viuen de fer sang, de l'assassinat i de la violació com ho fan amb les persones que s'estimen d'altra manera.
Qui són els degenerats llavors?
Salma El Tarzi explica:
@Salma_El_Tarzi: Perquè, en realitat, et preocupa la teva fràgil masculinitat i no estàs en contra del concepte en si mateix.
La prova està en què alguns homes s'exciten amb la idea de dues dones juntes mentre que els fa fàstic quan es tracta de dos homes.
Amira Nosseir reinventa el versicle bíblic:
@Amira_Nosseir: Doneu al Cèsar el que és del Cèsar i el que teniu entre les cames és una elecció personal.
Dina Magdi confirma:
@Dodzym: Els gais i les lesbianes no són malalts, el fet que algú sigui gai i que li agradin els homes no vol dir que pensarà de manera sexual si l'abraces.
Mona Sadek comparteix:
@Lemonada1: Contra l'homofòbia, perquè aquells que s'obsessionen, rebutgen qualsevol que no sigui com ells i es creuen responsables de la gent i de les seves eleccions tenen un problema amb ells mateixos i no amb els altres.
També afegeix:
@Lemonada1: Contra l'homofòbia, perquè un gai pugui fer pública la seva orientació sexual i tenir una vida normal, sense sentir-se obligat a formar un matrimoni que posteriorment resulti en una família trencada.
Amr Jamil pensa:
#ضد_رهاب_المثلية "أصل ده حرام" .. يعني إنت بتتحشر في أكتر علاقتين خاصين بالإنسان (علاقته مع ربنا) و (علاقته مع حد في السرير)..
@AmrJamil: "És un pecat", això significa que estàs interferint en les dues relacions més personals que té una persona; la seva relació amb Déu i la seva relació al llit.
Pintades homòfobes convertides en antihomòfobes al Cairo.
Imatge compartida per Leil-Zahra Mortada .Leil-Zahra Mortada va compartir una imatge amb l'abans i el després d'una pintada homòfoba que havia estat modificada per alguns activistes per a convertir-la en antihomòfoba.
La pintada es troba al carrer Mohamed Mahmoud on tenen lloc molts dels conflictes entre els cossos de policia i els manifestants.
A la imatge original llegim "Cops are gays" (La policia és gai) que va dirigida als policies, molt criticats per l'ús excessiu de la força contra els manifestants.
Després de la modificació, podem llegir "homophobia is not revolutionary" (L'homofòbia no és revolucionària).
A la foto va acompanyada d'un comentari que diu:
No imagineu quant el règim contra el qual lluitem es basa en una idea patriarcal que fomenta l'odi contra els gais com vosaltres.
No sols volem maleir el règim, sinó també destrossar-lo; però no utilitzeu les dones, les lesbianes i els gais, les prostitutes o les ballarines de la dansa del ventre, perquè es tracta de discriminació sexual i això no és revolucionari.
És un insult als camarades revolucionaris que lluiten amb vosaltres enfront d'un règim assassí.
D'això se'n diu baixesa xovinista i pensament retrògrad.
La mateixa mentalitat que volem canviar per a construir en el seu lloc una societat millor.
El mateix pensament que ens mata.
Altres tuits expressen més ira.
Maie Panaga etzibava:
@MAIEPANAGA: No és una fòbia, són malparits que no creuen en la llibertat d'una persona sobre les seves eleccions i el seu cos en nom de la societat, la moralitat o la religió.
Que es fotin!
Alguns recorren al sarcasme.
Gharebon diu:
@Gharebon: Simplement perquè tothom té dret a "fer-ho" com més li vingui de gust.
Abanob comenta en to de burla:
@ABA_NOB: Els dieu "mariques"?
I us considereu homes?
Us fa sentir bé?
Els comentaris van continuar durant més de 24 hores i van donar l'oportunitat als usuaris de Twitter de seguir debatent. No obstant això, els defensors de la igualtat van rebre molts insults homòfobs.
Per exemple:
@7amidovich: Unim-nos per acabar amb aquesta etiqueta, unim-nos per eliminar els "mariques".
El sud-est asiàtic exalça 'La dama de ferro'
Una instantània de les reaccions que han recorregut el sud-est asiàtic arran de la notícia de la mort de l'exprimera ministra britànica Margaret Thatcher llança una imatge bastant solemne, però al capdavall positiva, de la Dama de Ferro.
Thatcher, que va morir el proppassat 8 d'abril als 87 anys com a conseqüència d'una aplopexia, va ser la primera dona en liderar el Regne Unit i en dirigir un dels majors poders occidentals.
Els mèrits de les seues reformes econòmiques i polítiques, que va dur a terme en el transcurs dels onze anys que va abastar el seu mandat, romanen matèria de debat .
Per a obrir boca, una confusió fotogràfica còmica a Tailàndia.
El Canal 5, una televisió de propietat estatal, va mostrar per equivocació una fotografia de Meryl Streep, en lloc de la de Thatcher, cosa que va generar gran desconcert entre els telespectadors tailandesos.
Aquesta vergonyosa anècdota va desencadenar un torrent de reaccions al ciberespai, de manera que el Canal 5 va haver de publicar un comunicat de disculpa a la seua pàgina de Facebook.
La televisió estatal tailandesa mostra l'actriu Meryl Streep com si fóra l'exprimera ministra britànica Margaret Thatcher.
Saksith Saiyasombut pensa que l'errada és degut a una recerca d'imatges ràpida a Google:
Òbviament, és el resultat d'haver fet una recerca d'imatges ràpida a Google i haver pres la primera fotografia de bona qualitat que van trobar.
Però no evita que ens preguntem si serà o no l'última vegada que la redacció de notícies d'una televisió cometa una errada (certament hilarant) i confonga personalitats del món real amb els actors que les intrepreten - potser haurem d'esperar veure en un futur Helen Mirren com si fóra la reina Isabel II o Morgan Freeman en la pell Nelson Mandela!
En una nota més seriosa, les referències a la Dama de Ferro procedents de països on les dones ocupen el càrrec de primera ministra concloïen que les seues líders semblen mancades de la "qualitat fèrria" que caracteritzava Thatcher.
Chuvit Kamolvisit, un diputat del parlamant tailandès, va qualificar Yingluck Shinawatra, primera ministra del seu país, de "Dama titella" que ha d'aprendre molt de Thatcher.
Noom Maung Non va escriure :
Margaret va declarar la guerra a Argentina per a protegir les Malvines, que estaven molt, molt lluny dels anglesos.
Però en aquest cas , el temple de Preah Vihear ens pertany a nosaltres els tailandesos, encara que Yingluck vulga lliurar-lo als cambodjans.
Mentrestant, a les Filipines, Dave Llorito va escriure una peça el 2007 que, encertadament, va titular "Gloria Arroyo no és Thatcher", en la qual argumentava que tot i que l'expresidenta de les Filipines tractava d'implementar polítiques thatcherianes, fallava bàsicament perquè a "Arroyo li mancava l'ànima" de la Dama de Ferro.
A Indonèsia, un lector del Jakarta Post lamentava la pèrdua d'una líder mundial tan important i desitjava que el seu país poguera tenir una dirigent com Thatcher:
... algú amb aquella classe de valor, la classe d'esperit dominant que no té por.
Necessitem una peça de ferro per acabar de manera contundent amb la corrupció i la inconsistència d'aquest país.
Singapur, en canvi, sembla que no pateix escassetat de líders del tipus "ferri".
La mateixa Thatcher va confessar durant la seua primera visita a Singapur el 1985 que Lee Kuan Yew es comptava entre els pocs dirigents mundials que més admirava per la seua envergadura com a líder.
Sammyman deia :
Tots dos són neoliberals.
Però Lee és dictatorial.
Thatcher va guanyar les eleccions democràticament.
En la mateixa línia, Johnny333 afirmava:
Sota LKY (Lee Kuan Yew) no hi havia autèntics sindicats.
L'NTUC no és més que una altra organització del PAP (partit en el govern de Singapur).
En el blog Philolitics, sobre filosofia i política, seamus23efc escrivia que prefereix Thatcher abans que Lee:
Tenint en compte que no m'agraden ni Maggie ni Harry, a quin dels dos escolliria?
Definitivament no a qui va il·legalitzar les manifestacions, la llibertat d'expressió i de reunió, a qui es va embarcar en campanyes per tal de calumniar polítics de l'oposició i faltar-los al respecte, a ells i als qui indirectament fan la guerra al costat de la classe treballadora, amb sous més elevats que els del president Obama.
Si poguera triar entre aquestes dues persones, em quedaria amb Maggie.
Els japonesos reclamen la veritat nuclear després de Fukushima
Dos anys després que el potent terratrèmol i el posterior tsunami que van arrasar la costa nord-est del Japó provoquessin una fuita radioactiva a la central nuclear de Fukushima, els japonesos es veuen cada vegada més frustrats davant les reticències del govern a aclarir els riscos associats a l'energia nuclear.
Un grup japonès de defensa ciutadana anomenat Let’s Decide Together va organitzar una gran protesta el 10 de març de 2013 per demanar un referèndum nacional sobre el futur de l'energia nuclear al Japó, l'últim dels nombrosos esforços liderats pels ciutadans per tal de donar forma a la política energètica del país, lluny de l'energia nuclear des del desastre de Fukushima, el major desastre nuclear des de Txernòbil.
Després del tsunami, crítics d'arreu del món van escometre l'actuació del govern japonès, que va amagar a la ciutadania informació sobre la fuita , cosa que va provocar l'endarreriment de les evacuacions en la zona i l'exposició d'algunes persones a alts nivells de radiació.
L'Organització Mundial de la Salut ha conclòs que les persones en les zones més contaminades situades al voltant de la central nuclear de Fukushima corren un risc elevat de contraure càncer: en els homes exposats a la radiació des de nadons, el risc augmenta en un 7 per cent, mentre que en les dones en la mateixa situació, les probabilitats de desenvolupar un càncer de mama creixen fins al 6 per cent.
Manifestació global de Nuclear Free Now a Hibiya, Tòquio.
Foto de Masahiko Murata.
Tot i que la pressió pública després de l'accident va comportar el tancament dels 50 reactors nuclears al Japó, excepte dos, el Primer Ministre japonès Shinzo Abe ha anunciat recentment que aquelles centrals que superin les noves i més estrictes normes de seguretat del país podran tornar a entrar en funcionament aquest mateix any.
Però l'èmfasi del govern en la seguretat no ha tranquil·litzat els habitants de Fukushima ni tampoc els activistes de tot el país que reclamen més informació sobre els perills de l'energia nuclear, sense importar-los com de dolentes siguin les notícies.
La Conferència Ministerial de Fukushima sobre la Seguretat Nuclear , organitzada conjuntament pel govern japonès i l'Agència Internacional de l'Energia Atòmica (AIEA) i que va tenir lloc del 15 al 17 de desembre de 2012 a la ciutat de Koriyama, a la prefectura de Fukushima, no gaire lluny de la central nuclear, va fer palesa la creixent distància que existeix entre el govern i el seu poble en matèria d'energia nuclear.
La conferència, en la qual van participar 117 països i 13 organitzacions internacionals, es va celebrar amb l'objectiu de debatre i reforçar la seguretat nuclear i aprendre de la catàstrofe de Fukushima.
El Ministeri japonès d'Afers Exteriors va resumir la intenció de la conferència governamental de Fukushima, tot ressaltant el compromís del govern amb la seva campanya de seguretat:
Ens hem assabentat que l'Agència Internacional de l'Energia Atòmica (AIEA) establirà dos centres d'investigació a la prefectura de Fukushima, com a part del "Centre de Creació Ambiental" de la prefectura.
Basant-nos en la naturalesa de l'IAEA, entenem que es tracta d'una indústria global de promoció de l'energia nuclear, que emfasitza l'ús pacífic de l'energia nuclear, però en subestima els riscos.
És difícil imaginar i entendre el que ve a fer una institució com aquesta a Fukushima.
Molts dels afectats pel desastre de la central nuclear ens qüestionem si aquests centres d'investigació aportaran cap benefici als afectats i estem preocupats per la seva intenció real.
També es remarcava la incertesa amb què es veuen obligats a conviure alguns residents locals, mentre el govern dóna prioritat a les campanyes de seguretat i no informa sobre la realitat de la situació:
El govern s'ha limitat ha dur a terme una "campanya de seguretat", en la qual explicava a la població que "no existeixen riscos immediats per a la salut" o que "no és perillós estar exposat a 100μSv de radiació per any."
Els residents de Fukushima es veuen empesos en una difícil decisió entre la por a la radiació, que no es pot veure ni olorar, i la "campanya de seguretat" de les autoritats, que causa gran angoixa i ruptures entre famílies, amics i veïns.
L'agència va respondre a la petició el 17 de gener de 2013, tot insistint que ells no són els qui prenen les decisions en matèria nuclear a Fukushima o a la resta del Japó:
Volem que l'AIEA recordi que la prefectura de Fukushima ja ha decidit renunciar a l'energia nuclear .
I una cosa més.
Si us plau, expliqui'ns la veritat sobre Txernòbil, si us plau parli'ns de la veritat sobre els efectes per a la salut després de Txernòbil.
Per acabar, en la conferència de tres dies que comença avui, li demano si us plau que parli sobre els perills de l'energia nuclear i no de la promoció de la seguretat de les centrals nuclears.
I si us plau, canviïn la seva agenda de cara a eliminar les centrals nuclears del planeta.
Si us plau, no decideixin res sobre Fukushima sense nosaltres, la gent de Fukushima!
Kyania, que fou evacuada de Fukushima a Kyoto amb el seu fill després del desastre nuclear, ha documentat la seva experiència en un blog.
El 21 de desembre de 2012 va publicar un document redactat per ciutadans que fou presentat a la prefectura de Fukushima com a protesta per la presència de l'AIEA a Fukushima en les tasques de supervisió de la descontaminació i altres aspectes de la neteja del desastre.
També subratllava com d'important és que la gent estigui informada sobre el que està succeint després del desastre de manera que puguin protegir-se:
Tots i cadascun de nosaltres hem de tenir present que només nosaltres podem protegir-nos a nosaltres mateixos i a les nostres famílies, així que continueu documentant-vos per la vostra banda.
Si sentiu els nervis a l'estómac, vull que seguiu prenent mesures dins del vostre abast, sense importar que siguin petites.
La imatge en miniatura que il·lustra aquest post pertany i ha estat compartida per Masahiko Murata .
Grècia: boicot a les "maduixes de sang" després que uns patrons dispararen a treballadors
Aquest post és part de la nostra cobertura especial Europa en crisi.
Dotzenes de treballadors, immigrants sense papers de nacionalitat bengalí, van resultar ferits a les granges de maduixes del sud-oest de Nea Manolada (Grècia), quan els patrons dispararen contra ells sols pel fet d'exigir el sou impagat durant mesos. Es tracta del darrer incident en un país on l'aversió cap als immigrants va en augment.
El terrible espectacle de violència ocorregut el passat 17 d'abril de 2013 ha fet que el clamor s'estenga per tot Grècia i que els internautes llancen un boicot contra les maduixes de "sang" , un boicot que s'inicia a la regió escenari de l'atac.
Com a conseqüència de les protestes nacionals i internacionals, dos dies després, el 19 d'abril, la policia grega va arrestar tres sospitosos en relació amb el tiroteig, acusats d'intent d'assassinat.
El ministre de Protecció Ciutadana del país va prometre que cap de les víctimes seria deportada i des del Ministeri es va anunciar que es considera la possibilitat de garantir-los el permís de residència per raons humanitàries.
Aquest vídeo granulós, enregistrat a través del mòbil, va ser publicat a Youtube per Kostas Onisenko, periodista del diari I Kathimerini, i en ell es pot veure els treballadors immigrants que jauen ferits en terra minuts després d'haver sigut agredits:
És una mostra més del racisme i el nacionalisme ètnic creixents , en un país econòmicament devastat i amb extremistes com el partit neonazi "Alba Daurada", que es nodreix de la retòrica racista, la violació sistemàtica dels drets humans i el maltractament als immigrants.
Sols tres dies abans de l'incident de Manolada, un informe elaborat pel comissionat per als Drets Humans del Consell d'Europa criticava tant el ministre de Protecció Ciutadana, Nikos Dendias, com el primer ministre Antonis Samaras, per l'estigmatització retòrica dels immigrants.
Dedalos (@dedalos_gl) comentava a Twitter:
@dedalos_gl: Quina ha sigut la resposta del govern grec al darrer informe sobre els drets humans a grècia #Manolada? #Dendias_resignation
Inicialment, els principals canals de televisió a penes si van esmentar —si és que ho feren— els successos de Manolada.
Foren els usuaris de Twitter, tant des de Grècia com des de fora de les seues fronteres, els qui van cridar l'atenció pública sobre els fets, com assenyalava Craig Wherlock (@teacherdude):
@teacherdude: Als noticiaris grecs els hauria de fer vergonya la seua cobertura del tiroteig de #Manolada.
Aquesta vesprada ocupava el sisè lloc a NET i Star ni en va parlar.
Vegeu el meu TL
A mesura que s'estenia la notícia del tiroteig, un esclat de ràbia i commoció sacsejava Twitter.
L'usuari @MavriMelani va compartir una fotografia dels treballadors ferits:
@KatKanelidou: Com permetem que passe una cosa així?
Podem considerar-nos encara 'civilitzats'? #manolada #Greece
Harris (@hchrono) contemplava la tragèdia com un pas enrere per a Grècia:
@hchrono: Esclavitud i barbàrie.
Grècia saluda l'Edat Mitjana #manolada
Bilibidon (@bilibidon) feia un joc de paraules que combinava el títol d'una famosa cançó dels Beatles amb el d'una pel·lícula sobre el genocidi cambodjà :
@alepouda: 2 supermercats a #greece han prohibit les #bloodstrawberries de #manolada després dels correus electrònics enviats per la gent http://goo.gl/ax96L #boycott
@MalmstromEU: Des de Grècia arriben notícies esgarrifoses sobre un tiroteig contra treballadors immigrants.
Espere una investigació completa per part de les autoritats gregues/CM bbc.co.uk/news/world-eur…
"La meua germana petita també boicoteja les #bloodstrawberries".
Foto tuitejada per Maria Sidiropoulou
Un tipus d'esclavitud moderna
Tot i que la gravetat de l'incident no té precedents, no es tracta d'un fet aïllat.
En el passat s'han fet esforços per tal de cridar l'atenció de les autoritats sobre aquesta forma de moderna esclavitud, com ara el reportatge d'investigació signat pels periodistes Dina Daskalopoulou i Makis Nodaros, la versió anglesa del qual es troba disponible ací .
Hi ha hagut incidents similars abans a la mateixa zona, però han rebut escassa cobertura als mitjans de comunicació tradicionals, com apunta el col·lectiu de periodistes i activistes The Multicultural Politic (El Polític Multicultural):
El 2008, els activistes del Partit Comunista grec una campanya a favor d'augmentar el salari promedi de 22 a 25 euros diaris.
Els treballadors i partidaris de la campanya es van trobar amb una violenta confrontació , durant la qual molts treballadors foren colpejats i van patir greus lesions.
Les investigacions adicionals dutes a terme pels periodistes revelaren com els funcionaris municipals venien documentació falsa als treballadors immigrants i com la persecució policial va guanyar els periodistes "atenesos" l'hostilitat dels contractadors locals, cosa que explicaria, almenys parcialment, la limitada informació oferta al voltant del recent cas de violència.
L'agost de 2012, un treballador egipci fou arrossegat amb un cotxe pels carrers de la ciutat de Nea Manolada, però l'incident no va suscitar l'interès de les autoritats per investigar les condicions de vida i de treball dels empleats de les granges en aquella àrea.
Se sospita que un dels tres capatassos en espera de judici pel darrer tiroteig és el responsable d'haver arrossegat el treballador egipci amb el cotxe.
El periodista Yiannis Baboulias explicava les raons d'aquesta continuada impunitat:
Els grangers de Manolada, elogiats més d'una vegada tant pel govern com pels mitjans de comunicació pel seu esperit empresarial, han gaudit d'impunitat durant anys.
El reportatge de Nodaros parla de les barraques en les quals s'obliga a viure els treballadors, que paguen el lloguer als seus patrons; dels supermercats il·legals que venen productes caducats per dues o fins i tot tres vegades el seu preu; i de l'escandalosa tolerància per part de les autoritats que no han fet res per aturar això malgrat els més de 150 expedients contra ells.
@Cyberela: En conclusió sembla que els funcionaris a #Greece eren conscients de les condicions i celebraven als fòrums europeus la innovació de "l'or roig" #Manolada
En el moment d'escriure aquest article, s'obria un blog dedicat en exclusiva al tema per tal de promoure la crida al boicot en set idiomes , alhora que continuen les cancel·lacions de les comandes fixes de maduixes procedents de Nea Manolada.
L'incident fou relatat pel periodista Nikos Moumouris en un reportatge escrit en col·laboració amb l'autor de GV Asteris Masouras .
Japó: els treballadors novells, a prova sota els cirerers en flor
Entre els milers de persones que omplen els parcs del Japó cada primavera per a fer un pícnic sota les delicades flors rosa dels cirerers, coneguts com sakura, hi ha joves professionals.
Són nous empleats enviats pels seus caps amb l'objectiu de reservar un espai per a la festa a l'aire lliure de la companyia i de vegades, poden estar-s'hi asseguts durant hores, fins ben entrada la nit, tot vigilant la ubicació destriada.
La floració dels cirerers a principis de la primavera coincideix amb l'inici de l'exercici econòmic al Japó i és tradició que les empreses posen a prova els seus treballadors novells amb aquesta tasca.
Hanami (contemplació de les flors) al parc Yoyogi.
Foto de Dick Thomas Johnson (CC BY 2.0)
L'usuari Mame (‏@MameBroth) escrivia sobre aquest ingrat treball en el seu compte de Twitter el 20 de març de 2013:
‏@MameBroth: Com que sóc nou empleat, estic agafant lloc per al hanami.
Però he d'acomplir el termini d'un producte, així que m'han fet dur el portàtil amb mi.
Faig la codificació mentre reserve l'espai.
Cau la nit.
Ningú no ha vingut encara.
Cride l'oficina.
M'escridassen des de l'altra banda de la línia telefònica, "Què et fa pensar que podem anar-hi?
Si estem perdent el cul!".
Tot sol en una nit freda.
Com de trist és això.
El costum de fer que els nou empleats reserven un lloc de pícnic per a les seues companyies s'emmarca en la tradició anual més àmplia del hanami, durant el qual amics i famílies es reuneixen per a celebrar àpats de festa sota els arbres florits i gaudir del sake i de la cervesa.
Les companyies també n'organitzen de hanami i sovint, els nous treballadors són avaluats segons com gestionen els preparatius de la festa.
Per què correspon aquesta tasca al nou empleat?
En el web de recursos en línia All About , l'escriptor Kagezo afirmava que aquesta feina possibilita que els nous treballadors demostren les seues habilitats al lloc de treball:
Si eres responsable de la festa hanami de la teua companyia, no basta amb reservar un lloc i procurar els licors. L'habilitat a l'hora de preparar un hanami s'associa amb la capacitat de gestió i una manera de treballar pulcra.
Els teus caps i superiors avaluen subreptíciament el teu potencial basant-se en com organitzes la festa.
Enguany, l'Agència Japonesa de Meteorologia va anunciar que els cirerers assolirien la seua màxima esplendor a Tòquio el 22 de març , que s'ha convertit així en la segona floració que més aviat s'ha produït des que l'agència començara a confegir estadístiques el 1953.
Com que el moment de màxima floració dels cirerers va arribar tan d'hora aquest any, els usuaris de Twitter començaren a preguntar-se si la primera tasca dels nous empleats es veuria afectada.
El període de floració és molt breu i les festes hanami de les companyies solen celebrar-se el mes d'abril.
L'usuari de Twitter Wappa (@tokyoallnight) va escriure l'1 d'abril, primer dia de l'exercici econòmic japonès:
@tokyoallnight: Oh avui és el dia de la ceremònia iniciàtica en les companyies...
Si parlem de la primera de totes les tasques que s'encomanen als novells, aquesta solia ser la reserva d'un lloc per al hanami.
És encara una feina de nouvinguts?
Sempre vam dir que era possible distingir qui d'entre els nous posseïa la capacitat de lideratge simplement observant la seua preparació del hanami.
Bé, però ací a Tòquio, les flors del cirerer ja s'han marcit.
També a Twitter Yas (@yas_ukey) aconsellava els nous contractats que aprofitaren qualsevol altra oportunitat de fer-se valer:
‏@yas_ukey: La missió del nou treballador, és a dir, reservar un lloc per al hanami, ha resultat impossible enguany.
Haureu de pensar una manera diferent de passar per sobre dels vostres companys.
Una companya japonesa celebra una festa hanami al parc Ueno,Tòquio.
Foto de Benson (CC BY-ND 2.0)
D'altra banda, hi havia qui mostrava el seu desconcert davant la possibilitat que la tradició desaparega.
Masumiyutaka (‏@masumiyutaka) tuitejava:
@masumiyutaka: Serve la imatge dels cirerers que comencen a florir en abril, en la mateixa època en què en els vells temps tenia lloc la cerimònia d'entrada a l'escola.
Però ara la imatge dels cirerers en flor s'ha avançat a la segona quinzena de març.
La floració cada cop es produeix abans.
Vol dir que l'estranya tradició d'enviar els nous empleats a reservar un espai per al hanami d'abril podria desaparèixer?
No tothom està conforme amb la tradició d'utilitzar els novells com a procuradors d'una ubicació festiva.
Un article en línia del diari de negocis NIKKEI.com ressenyava que enviar els treballadors subalterns a reservar llocs per al hanami podria incórrer en dues de les sis categories que constitueixen l'abús de poder , especificades pel Ministeri d'Afers Socials i Salut – demandes excessives, com ara assignar un treball que és impossible de realitzar o que és òbviament innecessari; i intromissió en la vida privada de l'individu.
En el web de posts gratuït Hatelabo, un usuari anònim es mostrava obertament contrari a aquest costum:
Encara hi ha companyies que obliguen els nous treballadors a agafar lloc per al hanami de la companyia?
Com que vaig créixer en un país estranger, no ho acabe d'entendre.
A més de la pesada càrrega social fora d'hores de treball, usar-los per a reservar un espai?
Qui dimonis es pensen que són?
Mai ho acceptaré.
De cap manera.
Un altre usuari anònim responia al comentari:
Jo no vaig créixer en un país estranger, no sóc un nou empleat ni tampoc sóc jove.
Però estic d'acord amb tu.
Està bé si estàs disposat a fer-ho, però no està bé ni de bon tros que la societat obligue les persones a fer-ho.
O a fer qualsevol cosa.
Homes de negocis japonesos mentre treballen al parc.Foto de GaijinSeb (CC BY-NC-ND 2.0)
A Twitter, l'usuari xxxxxlg (@xxxxxlg) escrivia sobre la seua pròpia experiència amb la tradició primaveral:
@xxxxxlg: Els treballadors de primer i segon any ens vam reunir amb motiu d'una festa hanami al parc Ueno.
En principi, havíem de planejar els detalls del pressupost i l'esquema de la gran festa hanami en la qual participarien cent persones de l'oficina central d'operacions.
Per cert que reservar un lloc per a la festa hanami comença la nit prèvia a tan assenyalat dia.
La imatge en miniatura usada en aquest article pertany a la galeria de lestaylorphoto en Flickr (CC BY-NC-SA 2.0)
La tensió augmenta a Veneçuela després de les eleccions
Els resultats de les eleccions posteriors a la mort d'Hugo Chávez, en les quals Nicolás Maduro i Henrique Capriles Radonski van mesurar el suport dels seus seguidors, estan en l'origen d'unes tensions que van en augment.
Paral·lelament a la proclamació de Nicolás Maduro com a nou president de la República, les crides a protestar i a recomptar el vots es multipliquen a les xarxes socials.
En qüestió d'hores fotografies de protestes, tuits de suport a tots dos representants i denúncies sobre les irregularitats durant las eleccions han esdevingut trending topics de Twitter a Veneçuela.
El periodista Inti Acevedo (@inti) comentava:
La Wikipedia contra els censors russos: una missió suïcida
Fumar cànnabis és arriscat per a tothom en qualsevol part del món.
A Rússia, el mer fet d'escriure-hi a la xarxa sembla suficient per enemistar-se amb la brigada federal antidroga, com els wikipedistes autòctons van poder comprovar el passat divendres 5 d'abril.
Fou llavors quan funcionaris de l'estat informaren Wikimèdia Rússia, la secció local de la Fundació Wikimèdia, que el govern havia afegit l'article titulat "Fumar cànnabis" a la seua llista negra de llocs web il·legals.
Els problemes de "l'enciclopèdia lliure" es multiplicaren quan Vladímir Pikov, portaveu de Roskomnadzor (l'agència encarregada d'elaborar la llista negra), va parlar a la ràdio nacional , on va revelar que 15 articles de la Wikipèdia es troben actualment entre les URL prohibides a Rússia. " ha estat en la llista molt de temps", diria després Pikov a Interfax.ru i afegia "per què sembla que la gent tot just se n'adona ara, no ho sé."
No obstant això, pareix que el responsable últim de la confusió és el govern, ja que els funcionaris van cometre la negligència de no informar Wikimèdia Rússia sobre res del que s'havia inclòs a la llista negra fins la setmana anterior.
(Pikov diu que Roskomnadzor no va aconseguir localitzar els administradors no voluntaris de la Wikipèdia.)
Com agreujant d'una situació ja desastrosa, els documents que s'han transmès darrerament a Wikimèdia estan plens de buits cronològics.
Segons l'autèntic directori del “registre conjunt”, per exemple, l'article "Cànnabis" va entrar en la llista negra a mitjan desembre de 2012.
L'informe enviat el 5 d'abril, tanmateix, afirma que la brigada antidroga va prendre la decisió el 26 de març de 2013.
La realitat és que, des de l'any passat, els reguladors estatals i la policia han pres, almenys, set decisions redudants sobre la inclusió de l'article "Cànnabis" de la Wikipèdia a la llista negra de RuNet.
En un post publicat el 8 d'abril, Wikimèdia Rússia va revelar que són un total de deu articles de la Wikipèdia (no quinze, com Pikov va declarar l'emissora RSN) els que estan tècnicament prohibits a Rússia a hores d'ara.
Aquestes entrades de l'enciclopèdia tenen relació amb els narcòtics (fumar cànnabis, LSD, etc.) i el suïcidi (autoimmolació, "mètodes de suïcidi", i similars), inclouen tant els articles en rus com en anglès i van ser seleccionats per funcionaris de tres agències diferents: Roskomnadzor, FSKN (la brigada antidroga) i Rospotrebnadzor (reguladors dels drets del consumidor).
La Wikipèdia russa va anunciar el descobriment a través del seu compte de Twitter amb un reconeixement cap als companys que també són presa de la llista negra federal:
Deixem-los tancar , dimonis.
La reacció al bloqueig de la Wikipèdia ja és conegut. es bloquegen ells mateixos.
Un altre usuari, anomenat Tucha, àlies “stormcloud” (núvol de tempesta), reflexionava :
Deixem que la tanquen.
Podria ser divertit, una publicitat tan clàssica per un article.
Açò, evidentment, és una referència a l'efecte Streisand, és a dir, "el fenomen pel qual un intent per amagar o eliminar una peça informativa té la conseqüència accidental de publicitar la informació més àmpliament."
L'efecte es va deixar sentir amb força durant el cap de setmana: va propulsar l'article "Cànnabis" de la Wikipèdia russa a, aproximadament, un 13.000% del seu tràfic normal. De les 431 visites que va rebre dijous 4 d'abril va passar a 56.000 visites l'endemà.
Durant la setmana següent , l'article “Cànnabis” va atraure més de 125 mil visitants, només un poc per davall que les altres dues entrades més consultades del web: Odnoklassniki (una xarxa social de RuNet) i Margaret Thatcher (que va morir el dia 8 d'abril).
En un post de notícies a ru.wikinews.org, el director executiu de Wikimèdia Rússia, Stanislav Kozlovski, es queixava que la vaga prerrogativa de la llista negra de RuNet amenaça un espectre irracionalment ampli de contingut en línia:
Fins i tot el nom de l'article, “Fumar cànnabis,” el faria susceptible a la fórmula , ja que esmentar els mitjans per al consum de drogues també és il·legal.
El mateix passa amb el suïcidi: les frases “Jesenin es va penjar,” “Maiakovski es va pegar un tir,” i “Romeo i Julieta es van enverinar” poden funcionar també com a excusa per a bloquejar el web, perquè totes al·ludeixen a maneres de cometre suïcidi.
Jimmy Wales, fundador de la Wikipèdia, el 12 de juliol de 2008, foto de Joi Ito, CC 2.0.
El mateix 9 d'abril, Jimmy Wales, fundador de la Wikipèdia responia a Ain92 , un wikipedista amb base a Rússia, que havia notificat a Wales en la seua pàgina d'usuari que "dos articles de la Wikipèdia anglesa han estat prohibits (inclosos a la llista negra) per Roskomnadzor."
La contestació de Wales fou inequívocament desafiant:
En la meua opinió, que em bloquegen sempre és preferible a col·laborar amb els censors.
És fonamental comprendre que la por a un bloqueig ampli del lloc web arrela en el fet que alguns ISP (presumiblement més petits) poden no disposar dels recursos tècnics necessaris per a bloquejar pàgines individuals, cosa que els obligaria a bloquejar tot el web per tal d'aplicar la llei.
Creu-me, si aquests ISP bloquegen tot el web, mentre que altres ISP sols bloquegen pàgines específiques, els que bloquegen tota la Wikipèdia perdran clients molt, molt ràpidament.
No som febles, som molt poderosos.
Complaure les demandes dels polítics dèbils i covards - que són justament la classe que tem la difusió del coneixement - no és l'estil de la Wikipèdia.
Wales, però, no serà l'únic que decidirà com el contingut de la Wikipèdia relacionat amb les drogues - i el suïcidi - es desenvoluparà en resposta a les autoritats russes.
Aquest honor recau en els editors voluntaris de la Wikipèdia, que són els primers responsables dels articles.
Dit això, tots els indicis apunten que ni els funcionaris russos ni els wikipedistes cediran.
Això significa que "Fumar cànnabis" i els seus veïns subversius probablement romandran a la llista negra de RuNet.
L'Aràbia Saudita amenaça de bloquejar Skype i Whatsapp
L'Aràbia Saudita, un país enemic de l'Internet , ha amenaçat de bloquejar una sèrie d'eines de comunicació molt esteses, com Skype i Whatsapp, a no ser que les companyies operadores accedeixin a violar la privacitat dels usuaris i controlar les seves activitats.
Segons Brian Whitaker, un bloguer d'Al-bab, les autoritats saudites:
amenacen de bloquejar serveis de comunicació populars com Skype, Whatsapp i Viber a no ser que les companyies operadores accedeixin a controlar els missatges i les trucades.
Al-Arabiya ens informa que la Comissió Saudita de Comunicacions i Tecnologies de la Informació (CITC) ha donat de temps fins al final d'aquesta setmana perquè les empreses responguin.
L'Aràbia Saudita, que és un país enemic de l'Internet segons Reporters Sense Fronteres, amenaça de bloquejar serveis populars, com Skype i Whatsapp, a no ser que se li permeti vigilar-los.
Whitaker afegeix:
Les autoritats saudites amenacen de bloquejar serveis de comunicació populars com Skype, Whatsapp i Viber a no ser que les companyies operadores accedeixin a controlar els missatges i les trucades.
"En el supòsit que al·leguen que és impossible controlar les aplicacions, la comissió va anunciar que pensarien en maneres de bloquejar-les completament al regne."
Arab News, amb base a Jeddah, informa que les autoritats estan preocupades perquè l'aplicació utilitza connexions encriptades:
Segons dues fonts d'informació fiables que treballen en empreses de telecomunicacions locals, aquesta qüestió ha estat de les més discutides durant les reunions que els caps d'aquestes empreses han mantingut amb la CITC en els darrers 20 dies.
Les reunions han acabat amb la CITC exigint que se li permetés l'accés a les aplicacions encriptades.
Com era d'esperar, les autoritats justifiquen les seves demandes argumentant que aquest tipus de vigilància permetrà prevenir les activitats criminals i el terrorisme.
Però, com assenyala Ahram Online, les faccions conservadores del país estan preocupades pel creixement de les xarxes socials amb base a Internet que no poden controlar i que "han ampliat els límits rígidament establerts de la llibertat d'expressió".
Whitaker ens recorda:
Ara la qüestió és si les empreses que hi estan involucrades satisfaran les demandes de la CITC.
Fa tres anys es va produir un cas similar en el qual la CITC va amenaçar d'aturar el servei de BlackBerry Messenger llevat que se li donés accés als codis que li permetrien llegir els missatges.
Al final es va resoldre el problema, tot i que no queda clar com.
La CITC va anunciar que aturaria el bloqueig perquè Research in Motion, l'empresa canadenca responsable de BlackBerry, havia complert "una part" dels requisits normatius.
Alguns informes suggeriren que l'empresa va cedir i va acordar situar un servirdor de BlackBerry al país per tal que els saudites poguessin accedir de manera directa a les dades dels consumidors.
A Riyadh Bureau, Ahmed Al Omran informa que el gran muftí d'Aràbia Saudita, Abdulaziz Al Sheikh, que és l'autoritat de més alt nivell en la interpretació de la llei islàmica, ha descrit Twitter com un lloc on la joventut perd el temps i un "lloc de trobada per a tots els pallassos i corruptors que publiquen tuits que són il·legítims, falsos i incorrectes".
Al Omran afegeix:
Les crítiques del gran muftí contra els usuaris de Twitter són cada vegada més dures.
El gener de 2012 va dir que la xarxa social "ha esdevingut una plataforma per intercanviar acusacions i promocionar les mentides que alguns utilitzen només per aconseguir notorietat".
Més endavant, a l'octubre, va dir que els que l'utilitzen són "bojos" i els va acusar de falta de modèstia i de fe.
També presenta estadístiques sobre els usuaris de Twitter de l'Aràbia Saudita a propòsit de les quals comenta:
Twitter ha esdevingut una plataforma de gran importància per a l'intercanvi d'idees i el debat de qüestions polítiques entre els saudites.
Una enquesta recent afirmava que els 51% dels usuaris d'Internet a l'Aràbia Saudita són usuaris actius de Twitter, el percentatge més elevat de tot el món.
El mes passat, un funcionari saudita va admetre que el govern s'ha d'esforçar molt per vigilar i censurar el web degut al gran volum de missatges publicats pels usuaris del país.
Mentre els saudites fan que la seua veu s'escolte en Internet, gràcies al gran abast dels mitjans socials, sembla que les autoritats treballen sense descans per fer-los emmudir.
Què fem a Global Voices Catalunya?
Presentació de Global Voices Catalunya a la Universitat Pompeu Fabra el 27 de febrer de 2013.
Font: Veus del Món.
Imatge usada amb permís.
El 27 de febrer de 2013, la comunitat internacional de bloguers Global Voices Online (GV) va presentar la seva edició catalana a la Universitat Pompeu Fabra, a Barcelona.
Global Voices compta amb més de 700 autors i més de 600 traductors, que treballen per fer arribar a l'audiència global resums dels debats i iniciatives que tenen lloc als blogs i xarxes socials d’arreu del món.
Els autors seleccionen històries que no reben gaire cobertura per part dels mitjans de comunicació convencionals, per amplificar la veu dels ciutadans, i després els traductors voluntaris ofereixen els articles en més de 30 llengües diferents, entre elles el català.
La missió de GV és identificar les converses i iniciatives més interessants a la xarxa, defensar la llibertat d’expressió i donar l’oportunitat als ciutadans d’escoltar i ser escoltats.
“GV seria com un escàner d’allò que es publica en blogs i del que es parla en xarxes socials com Twitter.
Tot allò que tingui una presència a Internet, que s’hi manifesti, és material per a GV”, afirma el periodista, bloguer i col·laborador de GV Joan Antoni Guerrero (@JoanAntoni70), entrevistat pel blog Veus del Món amb motiu de la presentació a Barcelona.
Col·laboradors de Global Voices a la cimera celebrada a Nairobi (Kenya) al juliol de 2012.
Doble missió: de Catalunya al món; del món a Catalunya
L'edició catalana de GV va sortir de fase beta cap a mitjans de 2012 i gairebé un any després és un “blog pont” entre llengües i cultures que ofereix articles sobre Catalunya al món i informa en català del que ocorre a les blogosferes d'arreu del planeta.
Tal com va dir Violeta Camarasa (@VioletaCamarasa), editora en cap de Global Voices Catalunya, a una entrevista a Vilaweb, "Global Voices pot ajudar molt a explicar Catalunya al món".
De moment, la seva feina ja ha aconseguit impactes en mitjans internacionals com la cadena de televisió Al Jazeera, que va dedicar un programa al debat sobre la independència (mencions a GV als minuts 11.33 i 28.19), o el diari Washington Post, que es va fer ressò d'un article sobre el cas Cafè amb Llet.
En una entrevista al blog Veus del Món, Daniel Bogre Udell (@dbudell), novaiorquès filocatalà que va posar en marxa l'edició catalana de GV i actual co-editor, opina sobre la informació sobre Catalunya que arriba als Estats Units i al món:
Crec que en aquest últim any ha canviat molt.
Mitjans en llengua anglesa com The Guardian o el New York Times publiquen sobre Catalunya i la gent de fora l’està començant a reconèixer.
Considero que la feina de Global Voices hi ha ajudat, perquè hem pogut influir en com GV publica sobre Espanya.
De moment, l'edició catalana compta amb més de 20 col·laboradors que escriuen i/o tradueixen articles, que els editors revisen per assegurar-ne un nivell mínim de qualitat periodística i lingüística. Una feina que es considera complementària a la dels mitjans de comunicació tradicionals.
Per això, l'edició catalana està establint vincles amb mitjans com el Diari Ara, on publica el blog associat Veus Globals.
Per què col·laborar amb Global Voices Catalunya?
Traduir o escriure a GV “no és només una forma d’adquirir experiència”, com comenta Esteve Mata, un dels co-editors, que també va ser entrevistat al blog Veus del Món, “és una forma de conèixer altres cultures, altres llengües, altres situacions”.
Les traduccions ens permeten trencar aquelles barreres lingüístiques i anar més enllà, aplanar el camí perquè tothom tingui accès a informació de primera mà.
Altres col·laboradors entrevistats pel mateix blog a través de Twitter, es pronuncien en la mateixa línia:
Cristina Simón (@cristina_simn), periodista, autora i traductora a GV:
Global Voices en català necessita més aportacions, està en continu creixement i crec que pot ser molt enriquidor col·laborar-hi .
Pense que tenim l’opció de contar el que passa al nostre país des de la nostra perspectiva i en la nostra llengua i és genial.
I pense que, els que parlem altres llengües, tenim a la nostra mà acostar els nostres lectors a realitats sovint llunyanes.
Mireia Bel (@airem_gb), traductora professional:
La traducció permet la comunicació entre comunitats de parles diferents .
És important traduir al català, perquè és una bona manera de conservar la llengua i de difondre la llengua correcta.
També és important explicar coses sobre Catalunya en altres llengües perquè així els altres països ens poden conéixer millor.
El fet de traduir els articles del català a altres llengües també permet donar importància a la nostra llengua.
Després de la presentació, a càrrec de l’editora en cap de Global Voices Catalunya Violeta Camarasa, va tenir lloc una taula rodona amb la presència del cap de continguts digitals d’El Periodico de Catalunya Saül Gordillo (@saulgordillo), la periodista experta en Internet Sílvia Cobo (@silviacobo) i la membre de la xarxa de streamers People Witness Cristina Vaquer (@tinisima_).
Els participants van debatre sobre la relació dels blogs, les xarxes socials i els projectes de 'periodisme ciutadà' amb el periodisme tradicional.
El blog Veus del món (@VeusdelMon), creat per un grup d’estudiants de periodisme de la UAB (Paula Solanas, Glòria Ribugent i Glòria Torrent) per cobrir l’acte de presentació, recull tot d'informació sobre l'acte i sobre GV.
Aquí us en deixem un llistat:
Entrevista a Daniel Bogre Udell, co-editor.
El novaiorquès filocatalà que va posar en marxa l'edició catalana de GV.
Entrevista a Cristina Simón, autora, traductora i editora.
Entrevista a Esteve Mata, co-editor i coordinador de traduccions.
Entrevista a Joan Antoni Guerrero, autor.
Entrevista a Mireia Bel, traductora.
Entrevista a Paula Góes, coordinadora de la Redacció Multilingüe de GV.
Recull de comentaris de col·laboradors de GV d'arreu del món.
Entrevista a Carles Singla , director dels estudis de Periodisme de la Universitat Pompeu Fabra, qui va presentar i moderar la taula rodona de presentació de GV Catalunya.
Conversa amb Saül Gordillo , director de continguts digitals d’El Periódico de Catalunya i participant a la taula rodona de presentació de GV Catalunya.
Conversa amb Cristina Vaquer , membre de la xarxa de streamers People Witness i participant a la taula rodona de presentació de GV Catalunya.
Conversa amb Sílvia Cobo , periodista independent, bloguera, experta en periodisme a Internet i participant a la taula rodona de presentació de GV Catalunya.
Senegal: Moren nou nens del carrer en un incendi a Dakar
Almenys nou nens van morir en un incendi ocorregut dimarts 4 de març al vespre al barri de la Medina, a Dakar.
Sembla que set d'ells eren talibs (alumnes d'una escola corànica).
Diversos responsables polítics van reaccionar immediatament davant d'aquest drama. La tragèdia ha posat en relleu les condicions de vida, sovint molt dures, d'aquests nens anomenats talibs.
Al seu blog Hady Ba ens explica què s'entén per un talib :
Tradicionalment al Senegal, els pares confien els seus fills als erudits perquè aquests els ensenyin, en primer lloc, a memoritzar l'Alcorà i després, a mesura que es fan grans, les ciències religioses.
Durant els primers anys d'aquest aprenentatge, els seus fills no són alimentats pel morabit a qui es confien, sinó per tota la comunitat.
Cadascun d'aquests nens disposa d'una escudella i, tres cops al dia, els alumnes, que s'anomenen talibs (i sí, es tracta de la mateixa arrel àrab a partir de la qual es crea la paraula talibà), recorren les cases de la ciutat o del poble i reben grapats d'aliments que recullen dins dels seus plats i mengen...
Aquesta educació es va concebre per formar homes estoics que s'acontenten amb el que tenen, que resisteixen la fam i són indiferents als plaers mundanals.
S'inscriu en una visió del món i en una estructura social determinades que fan que tota la comunitat se senti responsable dels nens vagabunds.
Però després d'unes quantes dècades, apareixen desviacions com s'explica en El patiment dels nens talibs :
Els talibs sobreviuen a les daares (escoles coràniques), que sovint són habitacions improvisades, inacabades, sense aigua ni electricitat on un nombre excessiu de nens, privats d'higiene i d'assistència mèdica, s'apilonen per dormir, generalment sobre el terra mateix o a vegades en estores, una al costat de l'altra.
Així proliferen aquestes escoles, dirigides per morabits que busquen el seu benefici personal abans que el benestar dels talibs, que han esdevingut per a ells una font d'ingressos.
Els nens estan a mercè del seu "mestre" que té tots els drets sobre ells. La violència física és normal en el procés d'ensenyament religiós.
Al Senegal, pràcticament qualsevol musulmà pot dir que és morabit, i no existeix cap llei que reguli les daares, al contrari que els centres escolars.
Els morabits són venerats i exerceixen un veritable poder sobre la població.
En resposta a aquesta tragèdia, el govern va decidir prohibir la mendicitat:
Segons el primer ministre Abdoul Mbaye «aquesta mendicitat organitzada i aquesta explotació, que obliga els nens a viure en condicions terribles i perilloses, han d'acabar.
Opina que «és perquè els habitants senegalesos no ignoren que alguns morabits es desplacen fins als països limítrofs de Gàmbia, Guinea Bissau i Mali.
El president de la República va donar instruccions clares: aquestes pràctiques han de cessar.
Els morabits sospitosos seran perseguits i castigats...»
Però com remarca la cronista Dom Bochel Guégan no és la primera vegada que un govern senegalès adopta una disposició com aquesta.
A ella li agradaria creure en la prohibició de la mendicitat dels nens, però... :
Per a alguns pares és temptador, diga-li temptador o potser l'única sortida, encomanar el seu fill a un morabit amb l'esperança que així pugui tenir quelcom per menjar.
Sense comptar totes les criatures vingudes de l'estranger, de Guinea o d'altres llocs, que caldrà retornar a les seues famílies, si se les pot trobar...
Ja el 2010, Abdoulaye Wade, llavors president de la República, també va anunciar la fi de la mendicitat dels talibs, empès per la pressió internacional dels organismes financers que van imposar aquest requisit com a condició per rebre qualsevol altra ajuda econòmica.
La promesa no duraria gaire temps.
Quant va durar?
Durant dues, tres setmanes vam constatar efectivament la desaparició d'aquests nens del carrer, abans que tots retornessin i que les coses fossin novament com abans.
Aquestes no són les úniques dificultats que el govern va haver d'afrontar, ja que com Hady Ba i Dom Bochel Guégan recalcaren, la resposta dels religiosos no es va fer esperar.
Citen dos articles:
Les maitres coraniques de Touba ; Darou Moukhty, Diourbel: « Aucun daara ne sera fermé ! » :
"No es tancarà cap daara...
Rebutgem la imposició de l'Estat...
L'Estat actua dins d'una lògica de rendició de comptes...
El talib és un petit pidolaire, mentre que l'Estat és un gran pidolaire...
Estem disposats a reagrupar 6.666 daares en pro de les pregàries destructores... ".
Le collectif départemental des serignes daaras de Rufisque a lui tenu une conférence de presse et menace d’un combat mystique le Président de la République .
Algunes veus proposen que l'Estat integri l'ensenyament religiós al currículum escolar públic; com el diputat Serigne Mansour Sy Djamil que creu que la responsabilitat en el cas de l'incendi de la Medina recau, en última instància, sobre l'Estat a qui acusa d'haver abandonat a la misèria l'escola alcorànica en benefici de l'educació republicana (laica).
Foto d'un nen del carrer al Senegal per Dom Bochel Guégan. (Amb la seva autorització)
A Facebook un internauta va respondre :
Aquest matí encara m'he creuat nens, amb els peus nus, vestits únicament amb una samarreta de màniga curta que els era gran; és ben evident que la prohibició no s'està respectant.
El primer ministre va dir ahir que les lleis ja existien (és cert) i que n'hi havia prou amb aplicar-les.
Yako, fokon, és a dir: tant de bo.
Un vídeo contra l'anticatalanisme a Espanya encén la xarxa
Domínguez, una noia de 23 anys de Huelva, al sud d'Espanya, que fa dos anys que viu a Barcelona, va titular el seu vídeo "¡A mí me hablas en español!", en el qual desmunta, amb un estil informal i conciliador, "mites falsos" sobre els catalans.
Comença amb un aclariment:
Pakistan encara les eleccions amb un vessament de sang
Un atemptat suïcida, un atac amb granades i una explosió controlada a distància - tot el mateix dia.
19 van ser les víctimes en tres atemptats diferents que tenien com a objectiu candidats de tres partits polítics diferents.
El 16 d'abril de 2013 va ser un dia sangonent per als candidats de les campanyes electorals al Pakistan.
Samad Khurram (@SamadK), un usuari actiu de Twitter d'origen pakistanès va dir:
@SamadK: Avui, Ghulam Bilour (ANP), Sanaullah Zehri (PML-N) i Zulfiqar Afghani (PPP) han sigut atacats.
Podem celebrar les eleccions en mig d'aquest clima?
Un terrorista suïcida va atemptar contra el partit secular paixtu Awami National Party (ANP) durant un dels seus mítings polítics a la zona nord-est de Peshawar.
El resultat, 15 víctimes mortals i 50 ferits, entre els quals un dels seus partidaris, Ghulam Ahmed Bilour.
El partit Tehreek-e-Taliban Pakistan (TTP) s'ha atribuït la responsabilitat de l'atemptat, el que converteix aquest en el sisè atac contra els líders i candidats del partit secular en l'últim mes.
A principis d'abril, militants talibans van alertar els votants que s'abstinguessin d'anar a les urnes i van afirmar que intensificarien els atacs contra polítics seculars.
Violència a Waziristan del Sud: l'oficina electoral del candidat independent Abdul Khaliq després de l'explosió causada per militants .
Imatge de Pak Votes (11/4/2013)L'ANP és un dels pocs partits polítics que han condemnat obertament els talibans al Pakistan.
Marvi Sirmed (@MarviSirmed), un important activista social, va tuitejar:
@MarviSirmed: El meu suport a #ANP per seguir lluitant contra els terroristes de #TTP i tots els seus partidaris allà on siguin #Media #politicalParties #establishment."
El germà de Bilour, també líder polític, va morir en un atemptat suïcida a finals de l'any passat.
Khan (@HooviK), un jove de 23 anys simpatitzant del partit polític Pakistan Tehrik-e-Insaaf (PTI) va tuitejar :
@HooviK: Quant més hauran de patir els #Bilours? vote nai dena, na dou, jan tho na lo zalmo #ANP #PTI #PPP #PMLN
L'ANP ha donat instruccions als seus candidats perquè restringeixin la seva campanya electoral i evitin "organitzar desfilades o reunions públiques al aire lliure."
Captura de pantalla de Pakvotesmap.pk on s'assenyala la localització dels incidents violents relacionats amb les eleccions.
Amb permís de Pak Votes.
A la mateixa ciutat es va llançar una granada a la casa del candidat del partit Pakistan People's Party Parliamentarians (PPPP) Zulfiqar Afghani's, però afortunadament ningú no va resultar ferit.
Pak Votes , una iniciativa de periodisme ciutadà que documenta i localitza els incidents violents relacionats amb les eleccions mitjançant la plataforma Ushahidi, va tuitejar:
@Pak Votes: Atac amb granades a Peshawar NA-1 contra el candidat del PPP Zulfiqar Afghani.
Ningú no ha resultat ferit #PakVotes
Més d'hora el mateix dia, al sud-est de la ciutat de Khuzdar, a la província de Balochistan, quatre persones més van morir en una explosió controlada a distància contra el comboi del candidat del partit Pakistan Muslim League (N) Sanaullah Zehri.
Zehri va sortir-ne il·lès, però el seu fill, nebot i germà van morir en l'atemptat.
El grup separatista Baloch Liberation Army (BLA) va atribuir-se'n la responsabilitat .
Opinant sobre els atemptats, l'analista polític Adnan Rasool (@adnanrasool) va afirmar:
@adnanrasool: Primer ha sigut Sanaullah Zehri qui ha perdut la família... després Ghula Bilour ha pogut escapar per poc d'un atemptat... hem de mantenir-nos units contra el terrorisme.
Aquests atacs es presenten com una premonició descoratjadora d'unes eleccions que tindran lloc d'aquí a tres setmanes.
A més, posen en dubte la naturalesa d'aquestes eleccions, i són moltes les veus que creuen que, en tals circumstàncies, unes eleccions lliures i justes semblen gairebé impossibles .
El periodista i columnista pakistanès Huma Yusuf (@HumaYusuf) va tuitejar:
@HumaYusuf: Per aquells qui afirmen que la militància és un problema secundari al #Pakistan; segueix sent-ho quan distorsiona els resultats electorals? #PakVotes #ANP #Peshawar
Les eleccions al Pakistan , la primera transició democràtica de poder en la història política del país, estan programades per a l'11 de maig de 2013.
La Viquipèdia catalana assoleix la fita dels 400,000 articles
La Viquipèdia en català, suport fonamental d’una llengua i una cultura històricament discriminades per ser les pròpies d’una nació sense estat, ha registrat un nombre rècord d'usuaris actius i el seu comptador d’articles ha assolit el número 400.000.
La Viquipèdia té la meitat d’articles que la Wikipedia castellana, tot i que 420 milions de persones parlen castellà al món, mentre que els parlants del català no arriben als 10 milions.
En un moment en què Catalunya està immersa en un debat sobre la conveniència d'independitzar-se d'Espanya, el paper de la Viquipèdia per donar a conèixer al món el país i la seva gent s'ha intensificat.
Aquesta és una de les motivacions principals que empenyen 1.500 viquipedistes, no necessàriament catalans, editar articles cada mes.
El primer article de la Viquipèdia va ser el primer a aparéixer en llengua no anglesa i es va publicar tan sols dos mesos després del naixement de l'edició original de la Wikipedia en anglès.
De les 285 edicions lingüístiques de l'enciclopèdia en línia, la catalana és la quinzena per volum d’articles.
I ocupa el primer lloc de l’índex de la Wikimedia Foundation que mesura la qualitat dels mil articles més importants.
La vesprada del 12 d’abril de 2013, el comptador d’articles de la Viquipèdia assolia el número 400.000.
Feia temps que tothom es preparava per a la celebració dels 400.000 i per fi s'arribava amb l'article Heli-4.
Així ho anunciava David Parreño (@dapamont), actiu viquipedista de sols 17 anys i coordinador de comunicació de Wikimediacat:
@dapamont: URGENT _BAR_ Nota: La Viquipèdia en català assoleix els 400.000 articles i marca el rècord d'usuaris actius http://ves.cat/dJrG #viquipèdia
Una eina per defensar la cultura catalana
La Viquipèdia és una versió peculiar de la Wikipedia, perquè ha esdevingut un suport fonamental d’una llengua i una cultura històricament discriminades per ser les pròpies d’una nació sense estat.
Segons un estudi de l'Amical Viquipèdia (@Wikimediacat), l'associació que promou l'enciclopèdia lliure en l'àmbit català, aquesta és una de les motivacions principals que empenyen els viquipedistes catalans a editar.
Àlex Hinojo (@Kippelboy), project manager de Wikimediacat i creador de @CatalanMuseums, explica:
Molta gent diu que edita perquè és divertit, per aprofundir en un tema...i per fer país.
Com en altres temes, la societat civil catalanoparlant sempre manté un cert activisme en favor de la seva llengua.
Viquimarató a les Drassanes Reials (Barcelona), el dia del 12è aniversari de la Viquipèdia.
Març de 2013.
Foto de @Kippelboy.
Tensions amb la versió espanyola
Un estudi de Mark Graham, investigador de la Universitat d’Oxford, a partir de les xifres obtingudes per la combinació de dades geolocalitzades de WikiLocation i Georeferenzierung, mostra que des de territori espanyol s'han fet 35.000 articles amb coordenades en català, per dinou mil en castellà.
Segons Graham, “enlloc del món s’aprecia una visibilitat tan alta d'una llengua relativament poc parlada.”
La Viquipèdia és percebuda pels usuaris catalanoparlants com una ferramenta per a la defensa de la seua cultura, el que en ocasions genera friccions identitàries amb l'edició espanyola.
Els viquipedistes no sols tradueixen; sovint aporten una perspectiva cultural pròpia que pot entrar en conflicte amb altres perspectives culturals.
Malgrat la voluntat d'entesa, els conflictes no sempre es resolen fàcilment.
Una notícia apareguda a Vilaweb el desembre de 2012, relatava que Joan Inglada, bloguer de +VilaWeb, va traduir l’entrada de l’escriptora Anna Rosselló al castellà, però un wikipedista va canviar ‘escriptora catalana’ per ‘espanyola’, fins i tot en contra de la voluntat de l'autora.
Finalment, l’autor sol·licità la retirada de l’article.
Arran d’això, Inglada va investigar altres articles, com el de l'assagista valencià i referent de la cultura catalana Joan Fuster, i va detectar idèntiques correccions, com explica en una entrada del seu blog.
Mapa de M. Graham que il·lustra l'idioma de la majoria d'articles publicats a Wikipedia per país.
La lluita per un “chapter” propi
Fa anys que els viquipedistes catalans negocien amb la Wikimedia Foundation, la Fundació internacional que promou la Viquipèdia i els seus projectes germans, per obtenir un reconeixement oficial de l'edició catalana, ja que l'estructura organitzativa de l'enciclopèdia lliure es basa en criteris fronterers i la catalana és una nació sense estat.
Hinojo ho explica així:
Existeixen diverses associacions locals arreu del món anomenades "chapters".
El que passa és que aquestes associacions es basen en delimitacions frontereres i nosaltres ens basem en interessos temàtics (la cultura catalana), i no fronterers.
En ser un país sense Estat, vam proposar a la Wikimedia Foundation que ens donés un "reconeixement oficial" com a "chapter" i portem més de 4 anys de negociacions.
Encara no tenim l'aprovació oficial.
Com a solució temporal a aquesta situació, el 2008 es va crear l'Amical Viquipèdia (@WikimediaCat) per fer la feina de carrer.
Des de l'associació, que actualment compta amb vora 60 membres, es promou l’enciclopèdia en línia a l'àmbit català mitjançant activitats com les viquimaratons, els concursos d’entrades a les escoles o les col·laboracions amb institucions com universitats, museus o biblioteques.
Xina: els internautes critiquen els "vulgars" drames televisius antijaponesos
La incessant producció per part de la indústria de l'entreteniment xinesa de drames televisius antijaponesos, que fa temps que els internautes es miren escrupolosament, ha tocat la fibra sensible dels mitjans de comunicació sota control estatal després que es filtraren a la xarxa dues captures de pantalla d'un drama bèl·lic en les quals apareixia una jove nua saludant un grup de soldats.
A mesura que, en els darrers anys, s'intensificava la disputa territorial entre la Xina i el Japó per les illes Senkaku, s'incrementava també el nombre de drames televisius sobre la Primera i Segona Guerra Sinojaponesa, que van costar la vida a milions de xinesos.
Les autoritats de l'Administració Estatal de Ràdio, Cinema i Televisió es mostraven encantades d'aprovar aquests guions patriòtics.
Però la nuesa reflectida en les dues fotografies fixes que es van filtrar al popular web de microbloguing xinès Sina Weibo han resultat excessives als tranquils canals de notícies controlats per l'estat, incloent-hi la Televisió Central i el Diari del Poble, que van criticar els implacables drames televisius antijaponesos que s'emeten al país per ser massa vulgars.
Un usuari de Sina Weibo va filtrar dues fotos preses d'un drama sobre la guerra sinojaponesa en el qual una jove nua saluda un grup de soldats xinesos.
Les fotos, que han circulat àmpliament per Internet, foren recollides pels canals de notícies provincials el 9 d'abril i pels nacionals al voltant de dos dies després.
Les ones televisives xineses estan inundades de drames bèl·lics antijaponesos.
Segons l'informe d'un noticiari local, 70 dels 200 drames emesos en horari central a les principals cadenes de televisió el 2012 tractaven de la guerra sinojaponesa.
Fonts de Hengdian Movie i Television City van declarar que dels 300.000 actors que figuren en la seua nòmina, el 60% han interpretat a soldats japonesos.
Cada any, al voltant de 48 equips de producció treballen en drames antijaponesos sobre la invasió.
Un actor que interprete el paper d'un soldat japonès pot morir un total de vuit vegades al dia.
Es tarda més o menys quatre mesos a completar una d'aquestes produccions, el que es tradueix en més d'un bilió de soldats japonesos "morts" sols a Hengdian.
En resposta a les fotos filtrades, el web de titulars Sina Weibo va fer una recopilació de captures de pantalla d'altres moments vulgars apareguts en drames bèl·lics.
La col·lecció d'imatges va ser republicada més de 30.000 vegades en menys de 24 hores i va atraure milers de comentaris.
Ací dessota podeu trobar la compilació traduïda:
Un grup de soldats japonesos armats fugen d'una dona que els apunta amb una fletxa.
Qualsevol arma és massa feble — deixeu-me espedaçar el soldat japonès.
Els seus braços són tan forts que trenquen per la meitat el soldat japonès sense cap dificultat.
Els nostres soldats han esdevingut agents secrets armats amb vehicles quatre per quatre.
Què té això a veure amb la guerra sinojaponesa?
Mireu aquesta joveneta.
Encara que està rodejada per soldats japonesos, amb el seu tai txi txuan, el seu toc de la mort i les seues puntades voladores, mata amb les mans nues tots els soldats ben armats amb fusells.
Aquest drama combina la invasió japonesa amb una història d'amor, de debò estan combatent els japonesos?
Aquesta és la millor.
Un "heroi" antijaponès llança una bomba al cel i abat un avió de combat japonès!!!
Quin bluf!
Llançar-se d'un espadat per atrapar les patrulles de soldats japonesos i matar-los... Series molt afortunat si no et mates en l'intent, com ningú pot esperar que sigues capaç de matar soldats japonesos després d'això?
He sentit a dir que aquest fusell es diu AK47…
Els cibernautes de Weibo van desacreditar aquestes pel·lícules, perquè consideren que distorsionen la història real de la invasió.
Com a reacció a la imatge de la jove nua, l'usuari "City Grass 2013″ (＠城草 2013) escrivia :
Molt sorprès d'escoltar que apareix una heroïna nua saludant un grup de soldats xinesos en un drama antijaponès sobre la invasió.
En canvi, per a molts espectadors, no existeix cap punt de referència?!
Recentment, els drames antijaponesos sobre la invasió llancen un munt d'idees estranyes, alguns fins i tot converteixen les prostitutes en heroïnes antijaponeses.
Quan les actrius estan en el camp de batalla, porten maquillatge i es mostren sexualment atractives.
Han tergiversat la història.
Com podem deixar que els nostres nens vegen això?
L'usuari "Forest big wood" (＠林林林林大木) trobava còmic l'estil de la televisió per a adults:
El fet que puguen fer televisió per a adults a partir del tema de la invasió japonesa posa en relleu l'estil progressista del nostre partit, progressa amb els temps.
Em passe el dia aplaudint...
El guionista Bei Cun (@北村) es mostrava disgustat per l'argument :
És que no poden produir alguna cosa més seriosa?
La guerra sinojaponesa és un episodi històric molt solemne, alhora que un trauma per al poble xinès.
Aquests arguments no sols contaminen la televisió, sinó que també deshonren els nostres herois en soterrar la seua sang i les seues llàgrimes.
L'usuari "Observe the Red Cross - 365″ (@看听-红十-365) es preguntava sobre els responsables d'aquesta situació:
La televisió està inundada de drames antijaponesos sobre la invasió que capgiren la història.
Venen fals patriotisme com si fóra entreteniment sols per guanyar diners.
És tan repugnant... però quan t'atures a pensar, qui n"es el culpable...
La major part del poble xinès entén que les autoritats responsables de la propaganda han fomentat la producció d'aquests drames antijaponesos.
Per això l'usuari "ThreeWatches" va qualificar d'hipòcrites les crítiques dels mitjans estatals, la CCTV i el Diari del Poble :
És cert que els drames sobre la invasió han perdut el seu punt de referència, però quan la CCTV i el Diari del Poble els critiquen per "disbaratats i foscos", sona tan estrany com si els violadors s'acusaren entre ells d'assetjar les dones.
"Water Rita" (@水水Rita-天然呆) es burlava del llenguatge nacionalista de la conspiració i deia :
Tinc la sospita que els directors són les forces enemigues de l'exterior que, de manera intencionada, produeixen aquests terribles drames antijaponesos sobre la invasió.
Xina: Els uigurs defensen la seua identitat malgrat les prohibicions
Tots els anys, les minories ètniques, abillades amb les seues robes tradicionals, són exhibides en el transcurs de la retransmissió nacional de la trobada de l'Assemblea Popular Nacional de la Xina i de la Conferència Consultiva Política del Poble Xinès , amb l'objectiu d'oferir una aparença de celebració de la diversitat existent al país.
Tanmateix, res més lluny de la realitat, com es va demostrar, recentment, a la ciutat d'Ürümqi, al nord-oest de la Xina, dins de la regió de majoria musulmana de Xinjiang, on els estudiants d'ètnia uigur van ser proscrits i castigats per mostrar-se orgullosos de la seua cultura en algunes escoles i institucions públiques.
Una imatge viral
El 5 de març de 2013 una fotografia que mostrava un grup d'estudiants uigur de l'Escola Experimental de Xinjiang, dempeus en el pati, va esdevenir viral. A sobre, podia llegir-se la llegenda següent: "aquests estudians són castigats per portar el Taqiyah ".
La foto viral que va circular per la xarxa el 5 de març.
Foto procedent d'Uighurbiz.net.
L'endemà, el Departament d'Educació va fer pública una declaració on explicava que els estudiants no havien estat castigats i que els professors només tractaven de convéncer una dotzena d'estudiants perquè es llevaren el Taqiyah durant la classe de gimnàstica.
La policia de Xinjiang va mantenir en tot moment que l'incident no era més que una conspiració ordida pels poder estrangers.
Cartell a la porta principal de la Biblioteca Kashgar de la ciutat d'Ürümqi: es prohibeix l'entrada a l'edifici als usuaris que porten el hijab o el vel.
Foto procedent d'Uighurbiz.net
No obstant aixó, les imatges pujades pels internautes mostren que no es tracta d'un incident aïllat.
Alguns col·legis i biblioteques d'Ürümqi tenen cartells on s'explicita que queda prohibit l'accés als estudiants que porten el Taqiyah o el vel.
En un intent per defensar els seus drets culturals, alguns joves uigur van penjar fotos seues vestits amb roba ètnica.
Per exemple, Zuo Kara (@佐克拉) va pujar aquesta foto de perfil el 6 de març i a continuació, explicava:
Portar el Taqiyah és el somni de tot uigur perquè representa la nostra etnicitat i simbolitza la nostra cultura.
Quan veig, al batxillerat i la secundària, xics i xiques que porten el Taqiyah a l'escola, em sent orgullosa.
Estan molt més guapos amb el seus Taqiyah.
Ací porte el meu Taqiyah, no per imitar els altres.
Sols vull mostrar respecte cap a la nostra cultura i personalitat ètnica.
M'encanta el Taqiyah i parle pels uigur i per Xinjiang.
Molts manifesten el seu suport en el fil de comentaris:
Rainer Su: Sóc xinesa d'ètnia han, però tens el meu suport.
El que el Regne (el govern xinès) us fa és semblant al que ens va fer la dinastia mongolesa de Yuan i el que la dinastia manxú Qing va fer al poble han.
La seua violència atempta contra la humanitat.
Liang Ji 98: Eres preciosa, de dins cap a fora.
El que dius no pot ser més cert.
La civilització uigur és molt rica.
No faces com els xinesos han i abandones la teua cultura.
Festival d'Art de Gao Dunying: Bonica!
Ànim!
Aquesta és la teua roba tradicional i la teua cultura.
Segons la Constitució, tots els grups ètincs haurien de gaudir de llibertat per a mantenir i reformar la seua pròpia cultura i tradicions.
Cap individu ni organització pot intervenir en la cultura d'un poble.
Uighurbiz.net va publicar diversos informes i comentaris a propòsit de l'incident.
Anostaf citava el comentari d'Ilham Tohti del 7 de març:
L'investigador uigur Ilham Tohti, que advocava pels drets uigur, deia: "aquest no és un incident aïllat.
Les restriccions sobre la tradició, hàbits i indumentària uigur erosionaran la nacionalitat i la identitat cultural uigur.
L'incident ens recorda una vegada més que el més important per als uigur ara mateix és protegir la nostra cultura i identitat ètnica."
Ilham Tohti també remarcava: "Podem tolerar el dolor físic i la pobresa.
Pero no podem ser privats de la nostra dignitat.
No hauríem de permetre que els nostres drets humans bàsics siguen trepitjats d'aquesta manera.
Cada membre del nostre grup ètnic hauria de protegir els nostres drets.
El govern de Xinjiang ha violat les lleis, normes i constitució pròpies de la Xina."
El 16 de març, el lloc web va publicar un altre comentari en el qual criticava la manca de respecte cultural de les autoritats de Xinjiang a l'hora de tractar l'incident del Taqiyah:
Les autoritats de Xinjiang recorren una vegada més als "poders estrangers" quan es tracta d'explicar l'afer del Taqiyah.
És per això que el poble uigur ha deixat de discutir sobre aquest fet, ja que si no, haurien sigut assenyalats com "separatistes".
No obstant això, el conflicte no acabarà perquè s'usen determinades etiquetes com ara "rumor" o "poders estrangers".
Fa temps que les autoritats de Xinjiang mostren molt poc respecte cap a la cultura uigur i el problema s'esdevé cada cop més i més greu.
El poble uigur és infeliç.
Per a més informació sobre l'ètnia uigur, la minoria musulmana de la Xina, llegiu ací .
Campament per la llibertat d'Internet a Lima
Ets a Lima i vols fer algo per a conservar l'Internet?
Apunta't al Campament per la llibertat 2013: dos dies de cultura lliure i activisme a Lima .
El 4 i 5 de maig diversos activistes, dissenyadors, usuaris de Linux, artistes audiovisuals, advocats i comunicadors es reuneixen per a una acció col·laborativa de comunicació radical en defensa d'Internet .
Podràs seguir les seves activitats també via l'etiqueta #yaratpp .
Els internautes xinesos innunden de peticions la Casa Blanca
Fa pocs dies, el cas no resolt de l'enverinament d'una estudiant universitària de 19 anys el 1994 va resorgir a les xarxes socials xineses.
No només va captar plenament l'atenció dels internautes xinesos, sinó que també va provocar una allau de peticions a la Casa Blanca.
A Zhu Ling, que aleshores era una estudiant brillant de segon de carrera a la universitat més prestigiosa de la Xina, li van diagnosticar enverinament intencionat per tal·li, una substància química altament tòxica que s'utilitza en la fabricació d'insecticides.
Actualment gairebé no pot moure's del llit i els seus pares s'encarreguen de cuidar-la.
La companya d'habitació de Zhu, Sun Wei, era la principal sospitosa i va ser l'única persona interrogada per la policia, però va ser absolta al cap de poc temps.
Ara, però, es rumoreja que les connexions polítiques de la família de Sun li van permetre eludir la justícia.
La cara d'Obama inserida en una imatge de Bao Zheng, una antiga personalitat xinesa que simbolitza la justícia.
Fotografia de l'usuari de Weibo @Jianmingvip
Decebuts per la manca d'independència judicial a la Xina, els internautes van recórrer a la Casa Blanca.
El 3 de maig de 2013, un ciutadà americà d'ascendència xinesa va presentar una petició en línia a la plataforma "We the People" de la Casa Blanca. De moment ja suma més de 145.000 signatures.
Es creu que Sun viu als Estats Units, per això els xinesos demanen a l'administració Obama que la deporti.
Després que la petició circulés per Sina Weibo i altres fòrums d'Internet, els internautes xinesos van passar els dies posteriors omplint la pàgina web de peticions de la Casa Blanca amb demandes com aquestes: determinar oficialment el gust de l'estofat de tofu, oferir més ajudes financeres al personal de Sina i eliminar els examens d'accés a la universitat .
Algunes de les peticions estaven escrites en un anglès molt pobre, mentre que n'hi havia d'altres escrites directament en xinès.
Tot i que actualment les signatures que demanen la deportació de Zhu Ling han sobrepassat el límit establert de 100.000, encara no hi ha hagut cap resposta oficial.
Molts creuen fermament que les peticions no tenen per què conduir a un resultat pràctic, inclosos els pares de Zhu Ling, que van deixar clara la seva preferència de resoldre el cas a través dels mitjans que contempla el seu país en lloc de recórrer als Estats Units.
Malgrat tot, l'entusiasme general amb què s'ha encarat la petició demostra la manca d'igualtat imperant i el ressentiment que senten els xinesos.
De fet, Sina Weibo va intentar censurar el nom de Zhu Ling al principi, però es van adonar que era massa tard per fer-ho.
En veure com una demanda de justícia es convertia en una allau de peticions, molts internautes van criticar la negligència del govern xinès en el compliment dels seus deures.
El conegut escriptor Li Chengpeng (@李承鹏) va fer mofa del sistema de peticions nacional ,
La incapacitat de les autoritats judicials xineses per resoldre un intent d'assassinat per enverinament fa 19 anys, que ha obligat els xinesos a recórrer al web dels Estats Units, demostra dues coses: la primera és que no estem perdent l'esperança d'aconseguir justícia, simplement la busquem en altres llocs; la segona és que la justícia no té fronteres, sigui a la Xina o als Estats Units.
Aquests últims anys, s'ha dit, en broma, que Obama era el director del departament de peticions de la Xina.
No estic segur de si n'està orgullós, però és una vergonya per als xinesos.
Si volem aconseguir que se'ns consideri un gran país hem de demostrar que volem que hi hagi justícia.
El periodista Xiang Xianjun (@项仙君) opinava que l'esdeveniment seria una manera de pressionar els nous líders:
La petició dels internautes xinesos a la Casa Blanca és un avís per al govern recentment format: s'enfronten a una greu pèrdua de credibilitat pública i cal que canviïn la seva manera de governar i estar al dia del que passa a Internet.
La popularitat de "We the People" demostra l'èxit de l'anomenat "soft power".
En un país que s'enorgulleix de posar el poder en mans dels seus ciutadans des de ben aviat, per què encara s'entesten en amagar l'opinió dels ciutadans en lloc de deixar que parlin lliurement?
Alguns internautes fins i tot van riure's d'Obama i van retocar una fotografia seva per posar la seva cara en una imatge de Bao Zheng , un funcionari judicial molt conegut de l'època de la dinastia Song.
La microbloguera "Shinning Sun" (@朗朗的阳光) va dir d'Obama-Bao Zheng:
El president Obama deu estar molt ocupat ara mateix a causa de les diverses peticions i paròdies...
Hah, Bao Zheng és a la Casa Blanca, i és capaç de discernir el que és bo del que és dolent gràcies a la seva imparcialitat.
Però alguns internautes creuen que l'allau de peticions està pensat per desviar l'atenció sobre el cas de Zhu Ling.
Per exemple, "Tse Xiaowei" (@TseWave觉悟X) va dir:
Sospito que les peticions de la pàgina web de la Casa Blanca han estat creades per "soldats d'Internet" .
I em pregunto si pretenen amagar la petició important entre les que no tenen sentit.
Un periodista independent, Sang Bo, va comentar que l'afer criminal s'estava convertint, poc a poc, en un drama públic:
De la "independència judicial" a la "llibertat d'expressió", de la "justícia nacional" a les "polítiques democràtiques", un grup de persones s'està aprofitant del cas de Zhu Ling per donar veu a les seves opinions.
Tot i que estic d'acord amb les conclusions que en treuen i els problemes que el cas exposa, no estic d'acord amb la seva manera de fer.
Gegants, hackers i trols: la mitologia de l'activisme a la xarxa
Qualsevol usuari d'Internet sap que un trol és algú que publica un comentari deliberadament provocador per encetar o alimentar una discussió a la xarxa.
Que aquests polèmics internautes s'anomenin trols no és cap casualitat.
El significat original de "trol" ens remet a la mitologia escandinava, en la qual els trols són "criatures amb gust per fer maleses i entremaliadures" .
De fet, el món d'Internet té molt més a veure amb la mitologia del que molts podeu pensar.
Molts dels rols que han aparegut a l'era Internet tenen molt a veure amb l'estructura que es feia servir als contes tradicionals per explicar la realitat.
Per exemple, Loki, en el folklore scandinau, és un entabanador (en anglès, trickster), un personatge que trenca les normes amb la finalitat última d'aconseguir efectes positius.
A la xarxa, un trickster (el Termcat encara no ha inclòs aquest terme a la Terminologia de Xarxes Socials) és un delator, un espieta informal que alerta la resta del món per impulsar el canvi social. Com l'ex soldat dels Estats Units Bradley Manning , acusat de filtrar informació classificada a WikiLeaks.
En la mateixa línia, els ferrers (blacksmiths en anglès) i els gnoms prenen les matèries en la seva forma natural i construeixen objectes que permeten als déus lluitar contra els seus enemics.
Dónen una forma útil i comprensible a les matèries primeres, el mateix que fa el periodisme ciutadà amb les enormes quantitats de dades que WikiLeaks i altres fan accesibles a la xarxa.
En la mitologia nòrdica, quan Thor i les altres divinitats no aconsegueixen propulsar el vaixell funerari de Baldr per tal que pugui ressuscitar a un altre món, criden a una geganta de forces sobrenaturals perquè impulsi el vaixell.
En el món online, organitzacions amb una força "gegantina" com Anonymous, fan servir el seu pes per donar a conèixer i defensar les causes que consideren justes.
Els informadors i els tricksters
El noi que mai s'espantava, John Bauer, 1912.
Domini públic.
En la mitologia, el trickster és un personatge que maquina i furta amb la finalitat última d'aconseguir efectes positius, no sempre amb intencions del tot pures.
L'informador Bradley Manning va explicar que va furtar informació classificada sobre les guerres de l'Iraq i l'Afganistan, segons la transcripció d'Alexa O'Brien del seu testimoni:
Vaig fer còpies de seguretat de les taules de CIDNE-I i CIDNE-A SingAct com a part del procés per guardar la informació.
Quan les vaig fer, no tenia intenció d'utilitzar aquesta informació per a cap altre motiu que no fos guardar-la com a còpia de seguretat.
Tot i així, més tard vaig decidir fer-la pública.
En aquell moment vaig pensar, i encara penso ara, que aquestes taules són dos dels documents més importants dels nostres temps.
El seu paper d'informador, o d'activador d'alertes (o com es diu en francès, “alert-launcher”), es caracteritza per la seva posició de mediador de dades amb l'objectiu de provocar, com ha declarat, un debat nacional sobre el paper de l'exèrcit americà i sobre la política exterior dels Estats Units.
La seva acció ha permès restablir una comunicació entre l'estructura governamental, la qual retenia una veritat, i la població, qui n'estava privada.
Si bé la seva decisió podria justificar-se segons la lògica humana, es tracta d'un crim.
Els comentaris de Bradley Manning, de fet, s'han vist refusats, controvertits i ignorats pels mitjans de comunicació.
WikiLeaks i els ferrers
Llavors Manning va donar la informació a WikiLeaks, qui va treballar les dades i els va donar forma, de manera semblant a com fan els ferrers mitològics.
Figures com les de Julian Assange i Birgitta Jónsdóttir , membre del parlament islandès, van processar i analitzar la matèria que Manning els havia donat.
Un treball periodístic: identificar-ne el context, els actors, i les implicacions polítiques per tal d'assegurar l'impacte de la informació.
Un paper que Julian Assange descriu així:
La mecànica quàntica i la seva evolució moderna m'han permès pensar en una teoria del canvi i d'entendre correctament com una cosa porta a l'altra.
En altres paraules, com que els fets clau no han estat identificats, segueixen sent ambigus i esmunyedissos.
WikiLeaks no és l'únic que assumeix el rol del ferrer.
El periodisme ciutadà també té un paper en recollir i donar forma a la informació per a fer-la comprensible.
Un exemple d'això és el llarg treball de recerca i difusió realitzat per Heather Mash i Jemila Hanan sobre les condicions de vida de la comunitat Rohingya, a Birmània .
Aquest treball periodístic és més que un rol de mediació, tal i com explica la Jamila Hanan en el seu article del febrer del 2013:
La utilització dels mitjans socials per aturar un genocidi no coneix precedents: és un territori verge.
Hem d'utilitzar els mitjans socials per crear i, els mitjans, ser nosaltres mateixos, el poble.
Els nostres objectius són:
Difondre la informació
Establir connexions
Animar la gent a actuar
Anonymous i els gegants
Però les informacions de Mannings i l'anàlisi de WikiLeaks haguessin estat inútils sense una audiència.
No només es tracta de desenterrar i presentar la informació, sinó també d'impulsar-la.
I aquí és on intervé el grup de hacktivistes Anonymous, les accions dels quals, inscrits en el col·lectiu, agafen una força sobrenatural. Un rol que Anonymous sembla completar amb entusiasme. L'Annie Machon, ex agent del MI5 , ho explica així:
Si es pot fer en el ciberespai, s'obté un impacte mundial del que s'està fent i del missatge que es vol difondre.
I és precisament el que Anonymous ha fet amb aquest assalt públic en contra d'algunes pàgines web israelianes.
No els anomenem atacs: són intents de denegació de servei distribuïda en contra de certs països i certes pàgines web.
És a dir, una forma automatitzada d'afluència massiva en contra de certes pàgines web, que provoca un mal funcionament.
Anonymous es basa en les dades facilitades i treballades pels periodistes ciutadans per dur a terme les seves accions, però el seu rol no és treballar la informació com un ferrer, sinó injectar a la informació una força circulatòria gràcies a la seva força gegantina, com el gegant mitològic.
A Twitter, per exemple, es poden trobar molts comentaris sobre operacions recents, com ara: #OpIsrael, #OpKashmir, #OpRohingya (que ha cridat l'atenció sobre les informacions disponibles del genocidi d'aquesta comunitat), #ReformCFAA (que forma part d'un moviment de protesta en contra de la Llei del Frau i de l'Abús Inadequat de la Informàtica), o #OpGabon, en contra el tràfic d'éssers humans.
La propera campanya electoral al Japó admetrà piulades, correus electrònics i blogs
El Japó ha aprovat un projecte de llei que permetrà als candidats polítics escriure tuits, comentar en blogs i publicar anuncis en línia durant les campanyes electorals.
Fins la setmana passada, els candidats a les eleccions havien de navegar amb cautela per les seves pàgines de Facebook, comptes de Twitter i blogs per evitar infringir les estrictes lleis electorals que prohibien l'activitat política en línia .
La llei electoral modificada i aprovada el 19 d'abril per les dues cambres del sistema legislatiu japonès permetrà als candidats polítics utilitzar els mitjans de comunicació socials i altres plataformes en línia per expressar les seves opinions i arribar als votants.
L'impacte del projecte de llei podria veure's ja al juliol, durant les eleccions a la Cambra dels Consellers.
Joves activistes i impulsors del canvi havien estat treballant entre bastidors per modificar la llei electoral japonesa.
Kensuke Harada, un dels fundadors de One Voice Campaign que advocava a favor de fer campanya electoral a la xarxa va escriure en un comentari a Facebook:
Per fi s'aixeca la prohibició de fer campanya electoral en línia!
Hem estat treballant en aquesta qüestió mitjançant One Voice Campaign des del passat mes d'abril .
És un afer en què els nostres predecessors han estat treballant durant anys.
L'abril de l'any passat, però, ningú no en parlava, ni tan sols els polítics o la gent.
Tot i això, jo igualment volia un canvi.
Vaig pensar que sens dubte seria divertit si cada un de nosaltres treballés per canviar la llei.
Amb tal passió, diverses persones es van unir a l'equip One Voice i van conformar el que som actualment.
Estic agraït als que no són membres, però que també ens van ajudar molt.
No sé quin va ser el nostre impacte a l'hora d'aprovar la llei, però puc dir que no va ser zero.
Amb les veus de cadascun de nosaltres, la política pot canviar!
Pots portar el canvi!
Imatge de la Dieta Nacional del Japó: Fotografia de l'usuari de flickr Dick Thomas Johnson subjecte a la llicència Creative Commons BY-2.0-Deed
S'espera que el canvi recuperi el vot jove, oferint als joves japonesos, els quals s’han allunyat dels antics mitjans de comunicació com els diaris, la possibilitat d'informar-se sobre política mitjançant Internet.
Només el 37,89 per cent dels votants d'entre 20 i 29 anys van exercir el dret de vot durant les eleccions generals celebrades el desembre de 2012, cosa que va significar una davallada sense precedents en el percentatge total de vots, que va arribar a nivells de la potsguerra, amb un 59,3 per cent.
La campanya en línia, però, no serà totalment gratuïta, atès que hi ha regles i restriccions tant per als candidats com per als votants.
Una preocupació és el falsejament d'identitat; falsejar la identitat i publicar comentaris maliciosos pot conduir a penes de presó de fins a dos anys o una multa d'aproximadament 3.000 dòlars americans .
Els Proveïdors d'Internet (ISP) tenen l'autoritat per eliminar comentaris maliciosos si els usuaris no proporcionen raons acceptables en els dos dies següents després d'haver estat notificats.
GMO GlobalSign, una empresa de certificació de seguretat a Internet, va anunciar que proporcionaria serveis de verificació als partits polítics que actuessin en línia.
El Partit Liberal Demòcrata del Japó també va anunciar el seu pla d'estendre l'ús dels Certificats de Validació Estesa als llocs webs dels polítics individuals.
El partit va aplicar la popular certificació Verisign en el seu lloc web oficial el 2011.
A Yamada, bloguer de música i usuari de Twitter (@wms), li preocupa que els pseudònims, comuns en l'esfera dels mitjans de comunicació ciutadans, puguin causar problemes als usuaris:
@wms: Segons algunes fonts, hi ha possibilitats que els usuaris en línia siguin arrestats per publicar comentaris polítics amb pseudònims. Tot i que ara s'accepten totalment els mitjans de comunicació social per a fer campanya en línia, penso que publicar comentaris polítics pot ser perillós si no fas servir un compte amb el teu nom autèntic.
Una altra preocupació és l'ús de publicitat en línia.
Muto Nobuki , un usuari de Twitter que treballa en les notícies i en la indústria de la publicitat piula al Twitter:
@mutonobuki: Ara que hi ha un nou mercat en línia, els partits polítics se senten inquiets si no publiquen anuncis a Internet i el més probable és que hi inverteixin grans quantitats de diners.
Tot i això, el seu pressupost és limitat, de manera que certs mitjans de comunicació perdran ingressos de publicitat.
A Kalaiyo , simpatitzant del Partit Liberal Demòcrata, el qual és força popular entre els votants japonesos conservadors, li preocupa que la nova llei permeti als partits polítics comprar tants anuncis en línia com vulguin, però que no contempli mesures per als candidats independents:
@kalaiyo: La política del Japó es basa en un sistema de partits.
Per tant, és habitual que els candidats independents que no pertanyen a cap partit tinguin desavantatges.
No obstant això, és força estrany que (la llei) prohibeixi publicar anuncis en línia als candidats independents.
Ryosuke Nishida, investigador i professor d'emprenedoria social i polítiques públiques escriu en el seu blog :
Penso que permetre les campanyes en línia és un bon punt de partida.
Els ciutadans posen més atenció a la política durant les campanyes electorals.
Fent servir les tecnologies de la informació, els polítics tindran un millor coneixement de les TI de mitjà a llarg termini mentre aprenen a adaptar-se a les últimes tecnologies: això possiblement portarà a un govern en línia i a (la integració de) comunicacions i radiodifusió.
Un altre usuari de Twitter escriu sobre com d'irònic és que s'hagi aprovat la nova llei, mentre que els legisladors hagin estat incapaços de trobar una solució a l'estat inconstitucional del procés electoral japonès a causa de la disparitat de vots :
@gankuma_: Permeteu-me pensar en veu alta – el projecte de llei de fer campanya en línia es va aprovar ràpidament mentre que els que seuen en l'assemblea legislativa sembla que tenen menys motivació per resoldre el tema de les eleccions inconstitucionals.
Fotografia de Thumbnail per l'usuari de flickr 7_70 subjecte a la llicència Creative Commons BY-NC-ND 2.0
Les teories de la conspiració sobre l'atemptat de Boston floreixen a Rússia
Les teories de la conspiració prosperen en èpoques de confusió i d'incertesa.
Quan la pols encara no s'havia dipositat a Boston ja circulaven per la internet angloparlant afirmacions que l'atemptat del 15 d'abril era part d'una operació de bandera falsa del govern dels EUA, especialment en fòrums de la conspiració i mitjans de comunicació socials com la xarxa Citizens Action Network .
La notícia que els dos sospitosos de l'atemptat eren d'ètnia txetxena va fer que un interès passatger es convertís en el tema de conversa número u a RuNet.
Com que RuNet, igual que Internet en general, sempre ha tingut debilitat per les teories de la conspiració, els fets de Boston van guarnir d'abundant carnassa als seus habitants més paranoics.
Per exemple, la comunitat nacionalista prorègim de LiveJournal vvv-ig es va afanyar a culpar els serveis d'intel·ligència dels EUA, a través de la publicació d'un article extremament gràfic del bloguer frallik , que resumeix com es va escenificar l'atemptat fent servir actors.
L'article, que utilitza principalment materials i mems obtinguts de llocs web occidentals, afirma entre altres coses que un home que es trobava a l'epicentre de l'explosió i va perdre ambdues cames era en realitat un veterà de la guerra de l'Iraq anomenat Nick Vogt que ja havia patit aquesta amputació.
Tot i que la vvv-ig tracta sovint conspiracions antiamericanes, afirmar que l'atemptat havia estat fingit va resultar massa estrafolari per a alguns col·laboradors.
El bloguer proobman va publicar una refutació a la mateixa comunitat on assenyalava que l'home que havia perdut les cames es diu Jeff Bauman, que té un perfil de Facebook i s'ha creat un fons d'ajudar per a la seua recuperació.
Curiosament, els problemes que té en proobman amb les acusacions d'"escenificació" semblen deguts a la seua similitud amb les que es van fer contra els serveis de seguretat russos, és a dir, que estaven darrere del bombardeig de diversos edificis d'habitatges el 1999 que va funcionar com a pretext de la segona guerra txetxena. proobman feia broma al respecte:
Si calgués, se'l podria liquidar en qualsevol moment, ocultar totes les proves, i ningú no se'n sorprendria.
La sang de desenes de milers de txetxens és a les seves mans i els mujahidins el persegueixen constantment.
El bloguer txetxè Zulikhan , les opinions del qual sobre l'atemptat de Boston s'han tractat detalladament aquí , veia la mà dels serveis de seguretat tant russos com americans darrere l'atemptat.
Putin i Obama, per iniciativa dels russos, han arribat a un acord per a coordinar esforços en la lluita contra el terrorisme internacional.
Crec que els serveis especials russos són visibles darrere els fets de Boston.
Basant-me en el principi de "qui hi guanya".
Putin hi guanya —perquè els EUA deixaran Rússia fer el que vulgui al Caucas del Nord amb l'excusa de la lluita contra el terrorisme.
Els internautes no s'han limitat a l'especulació i les hipòtesis.
Uns quants han establert una defensa activa de Tsarnàev.
Una petició a Avaaz.org del 21 d'abril anomenada "Dzhokhar Tsarnaev is innocent" va obtenir més de 5.500 signatures en quatre dies.
Els txetxens van distribuir activament links de la petició als mitjans de comunicació socials.
Una llista al lateral de la pàgina mostrava els noms i la ubicació dels signants, molts dels quals estaven a Rússia i molts dels quals tenien noms txetxens.
Segons l'autor de la pàgina, quan s'hagin recollit prou signatures s'enviarà la carta a Barack Obama.
Llista de signatures recents a una petició en línia que proclama la innocència de Dzhokhar Tsarnàev.
"Lom-Ali" i "Khamzat" són noms txetxens.
Captura de pantalla, 25 d'abril de 2013.
Txetxènia i el poble txetxè han sofert molt durant aquest segle i el segle passat.
Sembla que en aquest cas no estan disposats a patir una altra humiliació —haver de veure el nom del seu poble vinculat a un acte terrorista a l'altra banda del món.
Evidentment, algú n'és responsable, però a Txetxènia molt poca gent vol creure que siguin els dos joves que, juntament amb la seva família, van deixar enrere fa anys un país destrossat per la guerra.
Rescaten una dona de la fàbrica esfondrada a Bangladesh després de 17 dies
El mateix dia en què el número de víctimes de l'esfondrament d'una fàbrica de nou pisos a Savar als afores de Dhaka, capital de Bangladesh, arribava a les 1.055 , el qual és avui dia l'esfondrament d'un edifici que més morts ha causat des dels atemptats de l'11 de setembre, es va trobar amb vida la treballadora Resha Begum després d'haver estat atrapada sota la runa durant 17 dies.
Begum treballava a la segona planta de l'edifici en la confecció de roba.
Quan l'edifici es va esfondrar, la treballadora de 24 anys va quedar atrapada en una mesquita del soterrani on va sobreviure 416 hores respirant per una canonada i buscant galetes en les motxilles dels seus companys morts.
En els primers dies després que l'estructura cedís el 24 d'abril de 2013 es van rescatar 2.428 persones de sota l'edifici esfondrat.
L'esperança de trobar altres supervivents entre la runa cada vegada és menor.
Equips de rescat de Bangladesh treuen la treballadora de la confecció Reshma de sota la runa 17 dies després de l'esfondrament de la fàbrica a Savar.
Imagte de Rehman Asad.
Copyright Demotix (10/5/2013).
Begum va dir a una agencia de notícies :
Vaig sobreviure principalment gràcies a l'aigua.
Vaig quedar atrapada just després de l'esfondrament de l'edifici.
Ràpidament em vaig refugiar a la sala de pregària.
L'equip de rescat va tirar-hi aigua diverses vegades.
Vaig poder omplir dues ampolles que em van permetre sobreviure tots aquests dies.
La supervivència miraculosa de Begum ha causat commoció entre molta gent.
En sentir les bones notícies, el bloguer Ashraf Shishir (@ashrafshishir) va escriure:
@shahanasiddiqui: M'aguanto les llàgrimes mentre llegeixo sobre el rescat miraculós de Reshma.
Temps d'alegria, temps d'orgull #Bangladesh #savar.
Membres de l'exèrcit i dels equips de rescat investiguen el punt concret de la Plaça Rana on van trobar viva Reshma sota les runes.
Copyright Demotix (10/5/2013)
La baronessa Sayeeda Hussain Warsi (@SayeedaWarsi), ministra d'estat d'afers estrangers del Regne Unit i de la Commonwealth, va escriure després de conèixer la notícia del rescat de Reshma:
@SayeedaWarsi: Escenes extraordinàries i inspiradores d'una jove rescatada 17 dies després de l'esfondrament de la fàbrica a #Savar.
Un raig d'esperança enmig de la tragèdia.
Asif Touhid , un expert en màrqueting, va escriure a facebook:
Reshma ...
Estimada germana, la teva audàcia per seguir viva em va inspirar i em va restaurar la fe en el meu poble.
El periodista Kamrul Hasan (@_Kamrul_Hasan_) va donar les gràcies a tots els membres de l'equip de rescat que van treballar dur per treure Begum amb vida:
@Kamrul_Hasan: Fins i tot això és possible!
Felicitats Reshma, si us plau segueix sana i estàlvia.
Moltes gràcies a l'equip de rescat de l'exèrcit de Bangladesh pels seus esforços.
S'ha qüestionat el paper dels mitjans de comunicació, atès que van dirigir-se cap a Begum just després de ser rescatada amb l'objectiu d'entrevistar-la.
El periodista Tanvir Ahmed va recomanar als seus companys a facebook:
Si us plau, conformeu-vos amb les entrevistes dels membres de l'equip de rescat i de l'equip mèdic.
No l'atabaleu preguntant-li com va sobreviure tants dies o per què la seva roba no està feta malbé.
En comptes de respondre aquestes preguntes, el que necessita és atenció mèdica urgent.
Els familiars dels treballadors desapareguts o morts continuen sent optimistes fins i tot 17 dies després de l'accident.
Imatge de Shafiur Rahman.
La indústria de roba confeccionada és la principal font d'exportació de Bangladesh, de manera que als ulls de molts l'esfondrament d'una fàbrica és una tara per a la imatge de Bangladesh.
Tenint en compte això, Abu Maksud va convertir Begum en la cara de Bangladesh en un comentari a facebook:
Bangladesh va sobreviure sota la runa durant 17 dies.
Germana Reshma, has tornat del forat de la mort.
Has demostrat que Bangladesh sobreviu fins i tot sota la runa.
Zafar Sobhan , editor del Dhaka Tribune, va concloure en una entrevista amb el lloc web australià News.com.au:
Reshma representa el millor de Bangladesh, la resistència de la nació a l'hora de fer front dificultats increïbles, el seu coratge, la seva força, la seva determinació de no donar-se mai per vençut sense importar les probabilitats.
Una heroïna de còmic, candidata virtual a la presidència de l'Iran
Zahra for President
El puny de ferro del règim iranià no permet que els candidats de l'oposició es presentin a les eleccions presidencials, però en el regne virtual, un personatge de novel·la gràfica és el defensor d'unes eleccions lliures i justes.
Centenars d'iranians optimistes s'han registrat com a candidats a substituir l'actual president Mahmud Ahmadinejad en les properes eleccions del 14 de juny de 2013.
El conservador Consell de Guardians designarà ara la llista de candidats que hi podran participar.
Zahra For President
Molta gent encara recorda les protestes massives que van sorgir després de les eleccions del 2009.
El web d'activistes United4Iran i el còmic web Zahra's Paradise han engegat la campanya virtual Zahra For President 2013 per tal d'exposar la corrupció del sistema polític iranià a través de la sàtira.
Zahra , l'heroïna de la novel·la gràfica, té un fill de 19 anys anomenat Mehdi que va desaparèixer després de participar en manifestacions de protesta pel resultat de les eleccions del 2009.
La campanya de Zahra es desenvolupa setmanalment en pàgines il·lustrades al lloc web Vote4Zahra.org .
Aquest és el missatge de la campanya virtual:
El 2009, Zahra i la seva família van sortir al carrer juntament amb milions d'altres iranians per a exigir unes eleccions lliures i justes.
Tot i la brutal repressió, l'esperança d'una primavera iraniana —democràcia, dignitat i justícia— no s'ha esvanit.
Avui, Zahra és candidata a la presidència, la promesa d'un nou dia.
Uniu-vos-hi.
Recuperem el nostre Iran.
El dret a unes eleccions lliures i justes
Gent de tot el món ha penjat fotos a la pàgina de Facebook de Zahra's Paradise.
La campanya de Zahra's a l'Iran
Hi ha persones que han penjat les seves fotos amb un eslògan senzill però difícil d'assolir: "Tinc dret a unes eleccions lliures i justes."
Firuzeh Mahmoudi, cofundadora de United4Iran
Zahra no s'oblida dels bloguers
Zahra esmenta que les forces de seguretat han empresonat i torturat bloguers, periodistes i les seves famílies.
Zahra fa campanya pels bloguers
La campanya de Zahra ens recorda una trista realitat.
Fa quatre anys, milions d'iranians creien en el canvi, van votar candidats reals, i alguns fins i tot van sacrificar la vida.
Ara, sembla que un personatge de còmic és el candidat més atractiu.
WeiboSuite: nova eina per analitzar les xarxes socials de la Xina
WeiboSuite (@WeiboSuite) és una nova eina per a periodistes i persones interessades en la Xina, i en especial en la conversa online a les xarxes socials del país.
Creada per periodistes de dades de la Universitat de Hong Kong com Henry Williams (@digitalhen), WeiboSuite ofereix materials que han estat censurats a la popular plataforma de microblogs Sina Weibo traduïts a l'anglès i eines per traduir imatges textuals.
Brasil, dividit entre les protestes i el futbol
Era un dia per vestir el verd i el groc als carrers del Brasil, però per raons ben diferents.
Alguns lluïen els colors nacionals per animar la seua selecció.
Altres, però, ho feien per exigir canvis polítics i socials i per plantar-se davant la violència de la policia militar .
El mateix dia, dimecres 26 de juny, que la selecció nacional brasilera s'assegurava un lloc en la final de la Copa Conferderacions, esclataven les revoltes en almenys 18 ciutats .
Fora de l'estadi Mineirão a la ciutat de Belo Horizonte, on Brasil va véncer Uruguai per 2 gols a 1, vora 40.000 persones s'hi van aplegar per protestar, convocades pel Comitè Popular dels Afectats per la Copa (COPAC, pt) a la qual es van unir altres moviments socials, com ara el Moviment dels Treballadors Rurals sense Terra i el Moviment dels Afectats per la Resclosa.
Una persona va morir en caure des d'un viaducte i es va informar que un altre home havia caigut també.
Almenys 25 persones van ser detingudes i 25 més en resultaren ferides.
Un establiment de venda d'automòbils fou incendiat i diverses botigues d'electrodomèstics foren saquejades .
La barreja de sentiments del poble brasiler podia resseguir-se a Twitter:
Vora 6.000 persones es van aplegar a Rio de Janeiro per animar la selecció nacional de futbol del Brasil que disputava la semifinal de la Copa Confederacions el passat 26 de juny.
Foto de Tomaz Silva, Agência Brasil.
(CC BY 3.0 BR).
El migcampista brasiler Lucas Moura (@LucasnaRede_) va escriure:
@ninapires_: Quin partit més tens #vaiBrasil (Vinga Brazil) un altre gol, apa!!!
No obstant això, un altre usuari de Twitter Luiz Gusttavo Senner (@gusttavosenner) resumia força bé la situació:
@gusttavosenner: Mentre #Minerão crema per dins, fora les protestes encenen els carrers de #BH (Belo Horizonte)
En el transcurs de la batalla que tenia lloc fora de l'estadi de Belo Horizonte, la manifestació que havia començat de manera pacífica va esdevenir violenta.
El comunicat que més tard va llançar la COPAC en Facebook i on s'explicava el que havia passat compta amb més de 7.000 "m'agrada":
La policia llança gas lacrimogen als manifestants reunits fora de l'estadi Mineirão de Belo Horizonte, alhora que dintre es jugava el partit entre Brasil i Uruguay.
Foto: BH nas Ruas, usada amb permís.
Com que se'ls va prohibir l'accés a l'estadi de Belo Horizonte, els manifestants van calar foc als vehicles importats d'un local de venda d'automòbils.
Foto: Midia NINJA, publicada amb permís.
Foto: MIDIA Ninja, publicada amb permís.
COMUNICAT PÚBLIC DE LA COPAC: SI HEU DE BUSCAR CULPABLES, BUSQUEU-LOS EN LA FIFA!
El Comitè Popular dels Afectats per la Copa ha participat activament en altra marxa a la ciutat de Belo Horizonte a favor dels drets de les persones i contra les violacions i la privatització de l'espai públic per part del macroesdeveniment organitzat per la FIFA, la Copa Confederacions, que se celebra actualment.
La marxa va transcórrer de manera tranquil·la i pacífica fins arribar a l'avinguda Abraão Caram, quan es va produir el xoc entre els manifestants i la policia militar.
Els manifestants que representaven diversos moviments socials i la COPAC van crear una cadena humana per tal d'aïllar les tanques metàl·liques instal·lades per la FIFA i el govern de l'estat, però algunes persones van sacsejar la barrera i la policia va respondre atacant indiscriminadament tots els manifestants mitjançant el llançament de bombes d'"efecte moral", gas lacrimogen i bales de goma.
Considerem que el fet que la gent trencara la closa de la FIFA té a veure amb el malestar social existent cap a les organitzacions que organitzen macroesdeveniments de caràcter privat i altament elitista en un país solcat per grans desigualtats socials i amb prioritats molt més peremptòries.
Sí, rebutgem les barreres que ens imposen perquè són il·legítimes, ja que restringeixen l'accés dels ciutadans locals als seus espais públics per afavorir els ingents beneficis de la FIFA i de les companyies associades a ella...
Un perfil de Twitter sota el nom @meiodabeirada va criticar la incapacitat de la policia per neutralitzar el grup que va rebentar la protesta:
@meiodabeirada : LA POLICIA NO POT GARANTIR LA SEGURETAT, O SÍ QUE POT?
SÓN SOLS UNS POCS .
LA MAJORIA VA CONTINUAR PER L'AVINGUDA ANTONIO CARLOS. #PROTESTOBH pic.twitter.com/PNhUwZtFSo
D'altra banda, l'usuari de Twitter Luiz Carlos Garrocho (@lc_garrocho) es demanava:
@lc_garrocho: És vandalisme ultrapassar una barrera?
Però quin sentit té manifestar-se tan lluny de l'estadi? #protestobh
Els cinc punts de Dilma
Protesta a Brasília el 26 de juny de 2013/ Agência Brasil (CC BY 3.0 BR).
Mentrestant, a Brasília, el Congrés Nacional va prendre algunes decisions importants.
El 26 de juny el Senat va aprovar un projecte de llei que tipificava la corrupció, passiva i activa, com un delicte atroç i que no podrà eludir-se amb fiança , un projecte que hauran de ratificar a continuació el Parlament i la presidenta.
El dia anterior, el Congrés dels Diputats havia rebutjat una controvertida esmena constitucional - la PEC 37 -, també anomenada "la llei de la impunitat" .
També es va cancel·lar el pressupost de 43 milions de reals brasilers (al voltant de 20 milions de dòlars americans) que s'havia d'adjudicar al Ministeri de Comunicació i que aquest havia d'invertir en tecnologia per a la transmissió de vídeo i de dades en temps real durant la Copa del Món.
El mateix dia, el Parlament va aprovar que el 75% de les regalies sobre els jaciments petrolífers que es troben a la capa presal del Brasil haurien de destinar-se a educació i el 25% al sistema sanitari.
Aquesta sèrie de mesures van portar al famós columnista brasiler José Simão (@jose_simao) a fer la següent broma:
@jose_simao: El Congrés sembla una vídua amb 10 anys d'atardament!
El 24 de juny, la presidenta brasilera Dilma Rouseff va anunciar reformes en cinc àrees: transport públic, reforma política, sistema sanitari, responsabilitat fiscal i educació, així com la convocatòria d'un referèndum per implementar la reforma política del país.
Per al subjecte que va encendre les protestes al carrer, el transport públic, el govern ha assignat un paquet de 50 bilions de reals (vora 23 milons de dòlars americans).
Aquell mateix dia Roussef es va reunir amb tots els alcaldes de les principals ciutats brasileres, governadors estatals i membres del Moviment Tarifa Lliure, la força que va promoure les primeres protestes del que després esdevindria la Revolta del Vinagre.
Alguns han assenyalat que el govern ha passat per alt que la inflació ha retornat al país.
Els manifestants van llançar 594 pilotes de futbol davant del Congrés Nacional a la capital, Brasília. D'aquesta metafòrica manera, passen la pilota als 594 diputats del Parlament.
Foto de Fabio Rodrigues Pozzebom presa el 26 de juny, Agência Brasil (CC BY 3.0 BR).
Brunei: "Una connexió a Internet lenta és comparable a la censura"
Els internautes bruneians fa un temps que expressen el seu malestar en relació a la lentitud i la poca fiabilitat de la connexió a Internet que hi ha al seu país.
En un article a The Brunei Times, Shareen Han va mencionar un estudi del Fòrum Econòmic Mundial que situava Brunei entre els països del sud-est asiàtic on la connexió a Internet és més cara.
Però molts dels internautes de Brunei creuen que reben un servei deficient tenint en compte les grans quantitats que han de pagar.
A través de Twitter, The Brunei Times va formular la següent pregunta:
Estàs satisfet amb el servei d'Internet a #Brunei?
Un tweetup (reunió de tuitaires) a Brunei.
Els bruneians es troben entre els usuaris més actius a les xarxes socials a l'Àsia.
Fotografia de la pàgina de Flickr de Reeda. Les respostes que van rebre eren majoritàriament queixes sobre la lentitud de la connexió a Internet que ofereixen els tres proveïdors de telecomunicacions més importants del país. @nadiebytes fins i tot va comparar la connexió lenta a Internet amb la censura:
No!
Internet ens facilita l'accès a una gran quantitat d'informació.
Una connexió lenta és quasi com la censura.
Reproduïts a continuació hi ha comentaris similars sobre la deficiència de la connexió a Internet a Brunei:
‏@ZeekCrazy Ni tan sols crec que el meu ratolí n'estigui satisfet.
@janetlivetravel No!
Som al 2013.
Internet, la tecnologia, la informació i els mitjans de comunicació socials haurien de ser accessibles amb només un clic.
MASSA LENT
@masruuuuur A veure si sou capaços de trobar algú que SÍ que n'estigui satisfet
@AmeerahIsa no n'estic GENS contenta.
De veritat, paguem per una quantitat de MBps i la velocitat que rebem ni tan sols s'acosta a la que paguem.
@_hakims molt decebedor..
Fins i tot els meus pares se'n queixen.. ho sento #workitout (arregleu-ho)
@ongscw S'haurien d'investigar les freqüents interrupcions del servei.
Tinc molt clar que tenir una connexió lenta és millor que res.
@Aliffen41 Gens ni mica.
@bobby_trisyia s'agraeix, però no em satisfà..és lent i car
Segons l'informe, a Brunei hi ha almenys 200.000 internautes que es troben entre els mes actius d'Àsia a les xarxes socials.
Malgrat tot, només un 56% de la població bruneiana utilitza Internet.
Alguns internautes se senten bastant satisfets amb la qualitat de la connexió a Internet al seu país:
@AnwarOmarAli sí, molt satisfet
‏@berrymerlina per velocitat, sí!
No ens podem queixar dels preus basant-nos en la població i la competència cosa que sí que es pot fer en altres països.
@Yunn_ha fins i tot si la velocitat millora de manera substancial, mai en tindrem prou.
Haha #sobrunei (som així)
@oxba fa 6 anys, el 3G no existia i l'ADSL era de 256kbps.
Fa 10 anys ni tan sols podia accedir a Internet amb el meu telèfon mòbil.
N'estic satisfet.
Fins i tot abans de la publicació de l'article del The Brunei Times sobre la qualitat de la connexió a Internet al país, els bruneians ja feia temps que se'n queixaven:
@Natterulala la connexió a Internet de Brunei és la causa principal de l'alta tensió arterial i la depressió que afecten molts dels seus habitants.
@AzizHarun212 Mare meva, l'Internet a Brunei sap ben bé com fer-te emprenyar
Elliop senyala que la velocitat de la connexió a Internet a Brunei no ha millorat:
No sé vosaltres, però jo em pregunto com pot ser que en aquests moments en els quals la velocitat de la connexió a Internet no es mesura amb només un dígit, sinó en desenes o centenars d'Mbps., la situació a Brunei no hagi canviat gaire des de fa anys, i de fet estiguem bastant endarrerits en comparació a la resta del món.
Es va crear una petició per demanar respostes sobre aquesta situació:
Els bruneians volem saber:
Per què la connexió a Internet que se'ns ofereix és tan lenta.
Per què aquesta connexió és tan poc fiable.
Quan es millorarà la fiabilitat de l'accés a Internet.
Joe King creu que les empreses de telecomunicacions no reben prou pressió per millorar el servei que ofereixen:
El problema és que tenen el monopoli del mercat, de manera que no se senten pressionades per oferir-nos el que necessitem.
A qui més podem demanar-li un servei de millor qualitat?
L'únic que els interessa és cobrar.
Com utilitzen Twitter els líders del sud-est asiàtic?
El president d'Indonèsia, Susilo Bambang Yudhoyono també conegut com SBY, està al món de Twitter només des del passat 13 d'abril però ja és el líder del sud-est asiàtic més popular, al menys pel que fa a seguidors.
A la publicació d'aquest article, té 2,4 milions de seguidors.
El primer ministre de Malàisia Najib Razak, que ha estat un usuari actiu a Twitter des del 2008, continua sent la personalitat més popular de Twitter al seu país amb 1,6 milions de seguidors.
El president filipí Noynoy Aquino és també un famós usuari a Twitter, amb 1.5 milions de seguidors.
@SBYudhoyono d'Indonèsia s'uní al món de Twitter publicant aquests 140 caràcters:
@SBYudhoyono: Hola, Indonèsia.
He entrat a Twitter per intercanviar salutacions, punts de vista i inspiracions.
Encantat de conèixer-vos.
També va tuitejar el punts principals del seu discurs a la Universitat Tecnològica Nanyang (Singapur) sobre els èxits i les prioritats del seu govern.
@SBYudhoyono: 15.
Nosaltres no només reformàrem, nosaltres transformàrem - de "reformasi"(reforma) a "transformasi" (transformació).
@SBYudhoyono: 16.
Actualment tenim una economia d'un trilió de dòlars, l'economia i classe mitjana més gran al sud-est asiàtic; 6,3% de creixement, la segona després de la Xina.
També dóna un consell als països de la Primavera Àrab:
@SBYudhoyono: 31.
Els musulmans a Indonèsia estàn a gust amb la democràcia i la modernitat.
D'aquí es poden estreure lliçons valuoses per als països de la Primavera Àrab.
Enricko Lukman acull l'entrada de SBY al món de Twitter:
És genial vore com la tecnologia s'usa cada volta més per personalitats importants.
Els permet interaccionar millor amb la gent i fins i tot fer conèixer notícies i missatges importants en temps real.
SBY no és el primer polític indonesi que s'ha obert un compte a Twitter, un fet que portà Akhlis a preguntar-se per les raons de SBY:
No sé qué dir, però no és propi d'ell.
Així que em pregunte: Per què ara?
No és ja massa tard per participar activament a les xarxes socials?
Fins i tot si és per una raó política, aixó queda darrere.
Molst polítics han començat molt abans de 2013.
En efecte, els polítics indonesis no poden ignorar les eines de comunicació social perquè un gran nombre d'indonesis consegueixen s'informen a través d'internet.
De fet, Indonèsia està entre els majors mercats de Facebook i Twitter del món.
Wayne Palmer ho explica més a fons:
Utilitzar els mitjans socials per mesurar l'opinió pública és definitivamente el principi d'alguna cosa nova a Indonèsia.
Els mateixos polítics no han trigat en reconèixer la seua capacitat per difondre informació i donar forma a l'opinió pública.
La facilitat amb què el públic pot expressar les seues opinions obertament mitjançant les xarxes socials complica les coses per a l'elit política d'Indonèsia, molts dels quals, entre altres coses, tenen una reputació per la forma en què s'encarreguen de les demandes públiques, que van des de l'actitud defensiva fins a la irritabilitat absoluta.
Tanmateix, els mitjans socials, amb totes les seues oportunitats i trampes, han modificat el camp de la vida política dels indonesis que posen els ulls en el poder.
Malgrat la seua gran quantitat de seguidors, SBY ha d'aprendre a interaccionar amb els seus votants a Twitter.
Segons els experts en mitjans socials, SBY contesta als seus seguidors de Twitter rares vegades.
Si SBY vol algunes indicacions de com utilitzar Twitter amb eficàcia en la política, segurament pot aprendre del malaisi @NajibRazak.
Com SBY, els tuits inicials de Najib es limitaven a les declaracions públiques del seu càrrec, però en 2011 va començar a interaccionar amb els seus seguidors.
Fins i tot utilitzà Twitter per convidar els seus seguidors a vore una retransmissió en directe del seu equip de futbol preferit.
També va acollir diferents reunions.
I quan el cantant coreà Spy famós pel seu "Gangnam Style" actuà a Malàisia, ell va esclarir a Twitter que no s'utilitzaren fons del govern en aquest esdeveniment públic.
@NajibRazak: Per reiterar, no va haver cap finançament públic de l'actuació de Psy.
Tampoc es cobrà al públic per vore-lo.
Najib va descriure les eleccions generals del mes passat com "les primeres eleccions de mitjans socials" de Malàisia. Probablement siga la seua forma de reconèixer el paper crucial d'internet en la formació de les opinions del votants.
El partit de Najib tornà a guanyar, encara que hi hagueren acusacions de frau electoral.
Entre els últims tuits de Najib hi ha aquests:
@NajibRazak: Acabe d'escoltar que Nelson Mandela està a l'hospital a Sud-àfrica.
Estic segur que tots els malaisis s'uneixen a mi per desitjar-li que es recupere prompte.
@NajibRazak: Les autoritats investigaran el tràgic incident del pont de Penang.
Ens centrarem en els reforços de rescat i resarem per les víctimes i les famílies.
@NajibRazak: Unir el desenvolupament és la clau per solucionar les disputes al sud del Mar de la Xina.
Compartir la prosperitat en lloc de deixar que ens separe és una alternativa preferible.
@NajibRazak: Si teniu cap opinió o proposta per al pressupost de 2014, envieu un correu electrònic al ministre de Finances.
L'objectiu és que els malaisis participen per ajudar a crear una #BetterNation (#MillorNació).
@NajibRazak: Amb esperit d'unitat, durant el cap de setmana vaig anunciar un comitè parlamentari bipartidista que serà supervisat per la Comissió Electoral.
Najib és clarament l'usuari de Twitter més destacat de Malàisia, però hi ha declaracions que diuen que més de la meitat del seus seguidors són comptes de Twitter falsos.
Com Najib, el filipí @noynoyaquino maximitza les eines socials per tenir èxit en les eleccions.
La presencia online d'Aquino en les eleccions presidencials de 2010 augmentà les seues possibilitats de guanyar.
Després de les eleccions, Aquino va mantenir el seu alt perfil social.
Actualment, té diversos comptes de Twitter i Facebook administrats per tres membres del gabinet.
Hi hagué una vegada que Aquino directament contestà a un crític de Facebook, un fet que va mostrar com l'equip del president utilitzava eficientment les xarxes socials per millorar la imatge del govern.
Però no tots els líders del sud-est asiàtic tingueren èxit en utilitzar Twitter per connectar amb els seus electors.
La primera ministra de Tailàndia Yingluck Shinawatra o @PouYingluck es veié obligada a cancel·lar el seu compte a Twitter en 2011 després que fos piratejada.
El hacker va publicar aquests missatges:
No pots protegir ni el teu compte de Twitter.
Com vas a defendre el país?
Penseu en això els meus germans i germanes.
No és el moment que el nostre país canvie a millor en lloc de projectar una imatge d'ajuda a les empreses, als interessos establerts i als familiars?
En general, Twitter i altres eines socials han sigut molt útils per als líders del sud-est asiàtic que necessiten per comunicar-se directament amb els seus ciutadans.
Els mitjans socials poden millorar la seua imatge com líders coneixedors de la tecnologia cosa que pot resultar atractiva per a la població més jove.
L'apogeu de l'internet mòvil al territori i al món significa que més gent pot interaccionar amb els governs i els seus líders a través de telèfons i tauletes.
Sería més probable motivar fins i tot als polítics més antics i tradicionals per a que "parlaren" amb els seus votants i distribuir el sue missatge a través de recursos virtuals.
Aquest post forma part de la nostra cobertura especial La Revolta del Vinagre del Brasil.
La notícia que l'Agència Brasilera d'Intel·ligència (ABIN, sigles en portuguès) havia llançat a corre-cuita una operació de vigilància en Internet va fer que als internautes brasilers els entrara el riure nerviós.
Després que les manifestacions que brotaven com bolets pertot arreu agafaren el govern completament desprevingut, aquest ha decidit desplegar els seus oficials d'intel·ligència per tal de resseguir les activitats i moviments dels manifestants a través de Facebook, Twitter, Instagram i WhatsApp.
Alhora que la gent es prepara a tot el país per a les imminents protestes, els funcionaris han començat a seguir els líders del moviment a les xarxes socials amb l'objectiu d'analitzar la temperatura i la magnitud de les manifestacions previstes mitjançant Mosaico, un programa de monitorització que és capaç de rastrejar al voltant de 700 temes predefinits pel govern.
Mentre que Facebook, Twitter i Instagram es troben parcialment oberts, segons el nivell de privacitat de l'usuari, en l'aplicació de missatgeria instantània WhatsApp, sols els usuaris inclosos en una determinada conversa poden llegir els missatges enviats.
Per aquest motiu, a les xarxes socials, la notícia fou rebuda amb burles.
Nick (‏@NickEllis) començava:
@NickEllis @azaghal Sí, no paren de pitjar F5 per veure si s'actualitza. 😛
Marcos Gomes (@marcogomes) pensa també que el govern s'ha embarcat en una missió impossible:
Sempre que es parla del "servei d'intel·ligència brasiler", o té a veure amb la tortura o és un acudit.
Ara l'Abin diu que CONTROLARAN Whatsapp http://t.co/RbWc5q027x
E t. c. grocho (@elgroucho) també feia burla:
Ara que l'Abin controla Twitter i Facebook, ja preveig que hi haurà molts detinguts en les pròximes protestes per possessió de .gif
Leonardo Farias (@leofariasrj25) llançava un suggeriment:
Amic, crec que els sistemes ABIN haurien de ser afectuosament anomenats "nyaps".
Nobre (@nobreceara) aprofitava l'oportunitat per posar a prova els seus seguidors:
Qui em garanteix que aquesta persona que té un gos amb perruca com avatar no és en realitat el senyor Tenorio, de 52 anys, espia del govern?
Stephano Souza (@stephanoFSouza) reaccionava amb sarcasme:
Hola ABIN, esteu a l'altra banda, còmodament asseguts, llegint els nostres missatges??? #vemprarua #ogiganteacordou #protestobh
Alguns es mostraven molt més enfurismats amb la notícia, com ara Roberto Soares:
D'acord...
Benvolguts amics, per què dimonis no investigueu les finances públiques?
Per què no investigueu les connexions existents entre els polítics i les seues companyies fantasma?
Com que vigilar MILIONS de brasilers és tan senzill.... es gasteu els nostres diners en això, així que feu-ho responsablement...
Vigileu els nostres polítics i les seues companyies...
Vigileu les dependències del nostre sector públic...
Compliu amb les vostres obligacions de manera responsable i amb "intel·ligència", aquells que haurien d'ésser controlats en aquest país són els POLÍTICS i els GÀNGSTERS... els seus comptes bancaris, els seus telèfons, correus electrònics i per descomptat, el seus whatsapps, perquè cap d'ells té un mòbil de menys cent dòlars que només val per fer i rebre cridades...
L'ABIN i la CIA com el Gran Germà.
Imatge de @PartidoPirataBR
CIA Made in Brasil
S'establiren moltes comparacions entre Mosaico, el sistema utilitzat per l'Abin, i PRISM, el sistema que fa servir l'Agència Central d'Intel·ligència dels Estats Units (CIA, sigles en anglès).
El Partit Pirata del Brasil (PartidoPirataBR) publicava la imatge de la dreta per tal de comparar els dos sistemes i explicava:
L'Abin intensifica el control dels activistes a Internet per causa de les protestes contra l'increment de les tarifes d'autobús. pic.twitter.com/P4shYQDZOz
Sérgio Pavarini (@pavarini) deia que el president dels EUA, Barack Obama ha "creat escola":
Abans de començar, no hi ha res d'il·legal en això.
Sols ens queda per saber si faran servir @ImNotABIN, @MrGossip, @ABIN_USER_246 o @JamesBond22331 com avatar.
El més alarmant és que tot això ha agafat el govern a contrapeu.
No per la incompetència de l'Abin, sinó per per la total alienació dels capitosts.
Resulta més que evident que a l'actual administració li importen un rave els mitjans de comunicació socials...
Infografia per @Cardoso, publicada amb permís. Aquest post fou revisat Nicola Gardner.
[Fotos] Brasil: la policia carrega contra manifestants i vianants
Aquesta publicació és part de la nostra cobertura especial de la Revolta del Vinagre a Brasil.
El vespre del 20 de juny de 2013, Brasil va ser sacsejat per la major onada de protestes de la història recent del país.
A Rio de Janeiro, un esdeveniment que va començar amb una marxa pacífica des del centre de la ciutat fins a l'ajuntament va acabar estenent-se a altres barris i provocant enfrontaments violents entre la policia i els manifestants .
D'acord amb les dades oficials, unes 300.000 persones van participar a la manifestació de Rio de Janeiro.
Entre elles hi havia el fotògraf brasiler Calé , que va fer un reportatge fotogràfic sobre l'ús indiscriminat de pilotes de goma, gas pebre i gas lacrimogen contra els manifestants desarmats per part de la policia militar.
El resultat d'aquest reportatge són els testimonis i les fotografies que apareixen a continuació i que Calé ha seleccionat personalment per a Global Voices Online.
Al principi de la manifestació la gent ballava i s'ho passava bé de camí a l'ajuntament; l'alegria hi era patent.
Foto: Calé, publicada amb el permís de l'autor
Ahir a la nit, mentre cobria les protestes a Rio, vaig veure com la policia feia servir gas lacrimogen i pilotes de goma per fer fora els manifestants del centre de la ciutat, demostrant clarament un abús de poder per part de les autoritats.
Un grup violent va començar a barallar-se amb seguidors d'un partit polític d'esquerres, però la policia va trigar molt a respondre i no va arrestar ningú.
Per a la majoria es tractava d'una concentració pacífica i alegre, amb bandes que tocaven cançons de carnaval i gent de totes les edats que mostraven banderes i pancartes amb les seves reivindicacions.
Hi va haver incidents de menor importància, com una baralla entre seguidors d'un partit polític d'esquerres o joves que no volien que es relacionessin les protestes amb cap partit polític.
Un home ferit durant les protestes i ajudat per altres manifestants al mig de la multitud.
Els manifestants van fer una cadena humana davant de la policia per evitar escaramusses i intentar que la protesta seguís sent pacífica.
El culturista Gabriel Campos va fer un petó al cavall d'un policia en una de les seves provocacions.
Els manifestants van fer servir taules de fusta per protegir-se mentre llançaven pedres contra la policia.
Com que no van obtenir resposta, els manifestants van intentar fer justícia ells mateixos i es va iniciar una baralla.
Era l'excusa perfecta que estava esperant la policia.
Amb el primer signe de mala conducta va començar a llançar gas lacrimogen i pilotes de goma contra els assistents.
Terror en fugir de la policia.
Com a conseqüència, molts edificis i botigues de l'avinguda Presidente Vargas van quedar destrossats i alguns van aprofitar per entrar-hi a robar.
La policia passava pel costat de contenidors en flames mentre alguns ocasionaven destrosses a l'avinguda Presidente Vargas.
Fins i tot quan va haver acabat la revolta, la policia va seguir llançant gas lacrimogen als manifestants pacífics que marxaven cap a casa i que ja eren lluny de l'ajuntament.
La policia no va fer distinció entre els agitadors i els ciutadans pacífics que intentaven tornar a casa.
Com que el metro estava tancat, tothom va haver de marxar a peu de la zona de conflicte.
Un venedor ambulant amb problemes respiratoris després d'inhalar gas lacrimogen llançat per la policia, que actuava de manera indiscriminada i llançava pilotes de goma i gas lacrimogen també contra els innocents.
A baix, molts manifestants es van marejar i van haver d'estirar-se.
Gent a l'estació de Carioca veient passar la policia per l'avinguda Rio Branco i aixecant les mans a favor de la pau.
Molta gent que va marxar de la manifestació quan van començar els aldarulls va decidir anar a prendre una cervesa al barri de Lapa, un barri llunyà i segur, segons pensaven.
Les brigades, però, van arribar-hi ràpid i la gent va haver d'amagar-se dins dels bars i restaurants mentre als carrers hi regnava el caos.
Quan la gent va començar a escridassar la policia, aquesta va llançar gas lacrimogen fins i tot a dins dels edificis, cosa molt irresponsable.
La policia llançava gas lacrimogen contra els manifestants pacífics que esperaven que obrís el metro.
El personal de l'estació va obrir una porta lateral perquè la gent s'hi pogués arrecerar, però es va crear un embut en què la gent es va trobar encallada inhalant gas.
A baix, molta gent es va marejar.
Sí, a la manifestació hi havia vàndals que trencaven i cremaven coses, però la majoria d'aquests actes van tenir lloc a l'avinguda Presidente Vargas, més a prop de l'ajuntament.
Llavors, per què la policia tenia un àmbit tan gran d'actuació i apuntava contra gent innocent?
Ara, la gent comenta en trobades i en els mitjans socials que té por de participar en noves manifestacions, i alguns mencionen que volen que s'acabi tot.
Al meu cap només m'hi ve una expressió per explicar l'actitud de les forces de policia: terrorisme d'estat.
La policia passava pel costat de contenidors cremant-se després que algunes persones comencessin a cometre actes vandàlics a l'avinguda Presidente Vargas.
Totes les fotografies d'aquesta entrada han estat publicades amb el permís de Calé, qui, a més de treballar com a fotògraf comercial, ha dut a terme projectes artístics i d'autor per tot el món.
Algunes de les seves fotografies, les podeu trobar a la sèrie Buscadores (Seekers), i exposades a l'Ateliê da Imagem de Rio de Janeiro.
La sèrie Seekers s'ha mostrat en exposicions individuals a Dinamarca, Rússia, Argentina i Bolívia i en exposicions col·lectives als Estats Units i Irlanda.
Un manifestant demanant pau al mig de la baralla.
Japó: Els usos sorprenents dels fons destinats a les víctimes del terratrèmol
Un important diari japonès ha revelat que milers de milions de iens que havien de destinar-se a donar feina a la població de les àrees devastades pel terratrèmol i el posterior tsunami que va afectar el nord-est del Japó el 2011 es van destinar a altres projectes que no van beneficiar a les víctimes.
Segons el diari Asahi Shimbun , dels 200 mil milions de iens (200 mil milions de dòlars americans) del pressupost que el govern havia de destinar a ajudar aquells que van perdre la casa i la feina a causa del gran terratrèmol de l'est del Japó, més de la meitat va repartir-se entre 38 prefectures i no entre les nou afectades de la regió de Tohoku.
El pressupost d'emergència per a l'ocupació es va destinar, entre altres coses, a un equip de treballadors per a que contessin tortugues de mar, una exposició internacional de manga, i una campanya per a promocionar la prefectura de Yamaguchi per mitjà d'una mascota de cabell verd anomenada Choruru.
Les notícies de la malversació dels fons per a la reconstrucció ha suscitat les crítiques entre els usuaris dels mitjans socials.
L'usuari de Twitter @2_happy comenta amb enuig:
@2_happy: Les oficines públiques i les autoritats estan fent una feina terrible en aquest país.
Em pregunto si es pot considerar que al Japó li va bé? Els fons de reconstrucció de 100 mil milions de iens desviats.
L'editor de cyclingtime.com , un portal per a fans de les bicicletes, critica durament a Twitter als avariciosos responsables de la malversació dels diners.
El comentari ha estat retuitejat més de 200 vegades:
@cyclochabumaro: De 65.000 persones empleades en l'intent de recuperació del desastre a 38 prefectures diferents, només un 3% eren residents a l'àrea afectada.
El 97% restant eren d'altres llocs.
Sembla una broma.
Se suposa que aquestes ajudes havien de destinar-se a la recuperació del desastre.
Hi ha massa avariciosos que volen fer creure a la gent que simpatitzen i ajuden als seus conciutadans.
Shingo Nishinari (@shingo_ghetto), un raper conegut per les seves crítiques polítiques, comenta:
@shingo_ghetto: És decepcionant.
Aquesta malversació és imperdonable.
Ministeris i agències que posen excuses per fer diners.
Organitzacions i grups inhumans que s'emporten els diners.
Desitjo de tot cor una reconstrucció real.
Milers de milions de fons per a la reconstrucció s'han destinat a projectes no relacionats.
Imatge de Keiko Tanaka.
No és la primera vegada que els fons destinats a la reconstrucció després del gran terratrèmol al est del Japó s'han invertit en projectes no relacionats.
El mes de juny de 2011, el Kahoku Shimpo, un diari de la regió de Sendai al centre del Japó, va relatar amb decepció que el govern havia preferit contractar constructores nacionals enlloc de constructores locals de la regió devastada per a construir residències temporals per a les víctimes del terratrèmol.
El diari Hokkaido Newspaper també va escriure un editorial l'octubre de 2012 criticant el fet de que 3.400 mil milions de iens de les ajudes es va destinar al finançament de la construcció de carreteres al sud-est de l'illa d'Okinawa, que no va patir els efectes del terratrèmol. L'usuari de Twitter @Inakamon_jiji, el nom del qual significa "home gran del camp", va respondre a l'editorial del diari Hokkaido Newspaper:
@Inakamon_jiji: "Apropiació del pressupost per a la reconstrucció, buròcrates imperdonables", diu el diari.
L'origen d'aquest problema és que els funcionaris del govern són uns incompetents a l'hora de governar el país.
És obvi que necessitaven fer alguna cosa abans d'apujar els impostos.
Després del terratrèmol, els mitjans de comunicació i les agències de relacions públiques també van rebre fortes crítiques per invertir, suposadament, una gran part del pressupost per a la reconstrucció en campanyes televisives en les que apareixien diversos famosos per a pujar la moral col·lectiva de la població japonesa.
El 2012, el blogger Popo va escriure al seu blog sobre la despesa ingent per part de les grans cadenes televisives, finançada mitjançant la desviació dels fons que havien de destinar-se a la recuperació de les àrees afectades.
El blogger mencionava un article publicat per la revista setmanal Post Seven l'agost de 2012.
Segons aquest article, més de tres mil milions de iens del total del pressupost que s'havia de destinar a la reconstrucció de les àrees afectades es van invertir en publicitat per a donar suport a la recuperació del desastre.
Els gremis de pescadors locals de les zones devastades amb prou feines van rebre cap suport per part del govern i molts d'ells es van veure obligats a tancar el negoci a causa de la falta de finançament.
Si aquest article realment explica la veritat, crec que aquestes televisions haurien de plegar immediatament!
Les últimes revelacions respecte a aquestes ajudes segons l'Asahi Shimbun han generat nombroses crítiques.
En resposta a la noticia, el govern es planteja demanar a les autoritats locals i altres organitzacions que deixin d'utilitzar els diners de la reconstrucció i que retornin els fons intactes al govern.
El Ministeri de Finances està investigant els fets.
A la llista de blogs esteru.com , un autor anònim va criticar que aquest pla arribava massa tard.
Diversos usuaris anònims debatien comentant el post del autor, culpant uns i altres, i discutint sobre si la culpa era de l'administració de l'anterior govern del Partit Democràtic del Japó (PDJ) o del govern actual del Partit Liberal Democràtic (PLD):
Crec que el PLD ha estat ràpid al prendre mesures respecte a la malversació dels fons per a la reconstrucció, tenint en compte la situació tan enrevessada que havia creat el DPJ.
Estic convençut que el PLD necessitava com a mínim mig any per respondre al problema de la malversació del pressupost.
No entenc per què algunes persones culpen al PLD.
Suposo que no tenen ni idea sobre el sistema polític.
Veig tota aquesta història de l'apropiació del pressupost com una demostració de la competència de PLD.
Pensant-ho bé, no va ser el PLD qui va establir les ajudes en primer lloc.
Evidentment resulta difícil retornar uns fons que van ser obtinguts legalment.
Així que culpen al PDJ per tot aquest assumpte?
Segur que no entenen com es va aprovar la Llei Bàsica de Reconstrucció .
Quan el PDJ va aprovar el projecte de llei conjuntament amb el Consell, es va incloure una frase: el pressupost només es podria destinar a àrees afectades per desastres.
Però quan els legisladors de la Dieta del PDJ-PLD-Partit Komei el van incloure a la legislació, van decidir que aquest pressupost no hauria de ser exclusiu.
Així que tots ells en són responsables.
Ja han passat dos anys des de que la desviació dels fons d'ajuda va ser criticada per primera vegada.
Crec que el govern en té la culpa per no intervenir en les agencies responsables dels fons.
No es tracta d'un assumpte partidista.
L'ús d'aquestes ajudes econòmiques és responsabilitat de les agencies governamentals.
Són aquestes les que actuen incorrectament, gastant els diners sense controlar-ne el seu ús.
Al Twitter, en Nakano Takashi, organitzador d'un projecte d'ajuda a les víctimes del terratrèmol a la ciutat de Minamisoma (Fukushima), va afirmar que no es tracta d'un assumpte partidista:
@wildft: Els pressupostos que es van gorrejar mitjançant l'augment d'impostos, però dels quals se'n va fer un mal ús: 2 bilions, 1,2 bilions, 10 mil milions de iens es van utilitzar per finançar una mascota regional "yuru chara" , famosos locals, la construcció d'una carretera nacional, el recompte de tortugues, gastronomia, etc.
Cada municipi local va sol·licitar part dels fons.
En altres paraules, tots som responsables.
L'art del cafè en 3D arrasa al Japó
A la terra on el té verd segueix sent la beguda per excel·lència, l'art del cafè en 3D guanya adeptes de tassa en tassa.
Cada vegada són més els clients que, inspirats per les fotografies de figures d'escuma que decoren les tasses de cafè que circulen per les xarxes socials, reclamen que el seu cafè amb llet també vingui decorat de la mateixa manera.
El cafè no és res nou al Japó.
Segons l'Associació Japonesa del Cafè , el Japó és el tercer país que més cafè consumeix entre els països importadors.
El 2010, la japonesa Haruna Murayama va guanyar la competició World Latte Art Championship.
L'art de decorar l'escuma dels cafès ja és popular en aquest arxipèlag.
Si busquem "latte art" al Twitter, ens apareixeran moltes fotografies de cafès amb llet especials decorats amb dibuixos de cors, fulles, ossets, personatges d'animació populars i fins i tot icones d'Internet .
Fins i tot una màquina expenedora a l'aeroport de Haneda, l'aeroport internacional de Tòquio, serveix capuccinos amb la cara d'una japonesa tradicional, dissenyada i produïda per la coneguda marca de cosmètica de Kioto Yojiya .
Art 3D en cafès, per l'usuari de Twitter @george_10g: "Un gat mirant peixos."
Kazuki Yamamoto (@george_10g), el mestre de l'art del cafè que penja fotografies de les seves creacions a Twitter, va escriure al seu blog que treballa en una cerveseria belga a Osaka.
Anomena el seu art "capuccino en temps lliure" , una creació producte de l'avorriment o del temps lliure, i evidentment fets amb amor i un gran esforç.
Una vegada va publicar a Twitter el següent, recordant les seves nombroses creacions:
@george_10g: Vaig començar a fer dibuixos en cafès el 2011 i n'he servit i decorat al voltant de 1000 tasses durant el 2012, però d'alguna manera encara recordo quan i què he dibuixat i a qui els hi servit.
Resulta pertorbador.
L'usuari de Twitter @petakopetako va respondre al comentari elogiant la seva especialitat:
@petakopetako: M'agrada fer fotos.
Normalment recordar les cares de la gent no és el meu fort, però una vegada fotografio algú, recordo on i què deien mentre feia la fotografia.
Potser recordem millor les coses quan fem el que ens apassiona.
L'efecte de les xarxes socials
Propietaris de cafeteries al Japó han penjat fotografies del seu art en 3D fora de carta a les xarxes socials.
Aquestes imatges van circular per la xarxa i posteriorment van guanyar-se l'atenció dels mitjans de comunicació i revistes locals.
La publicitat ha atret tants clients nous per a algunes cafeteries que els seus propietaris s'han d'esforçar al màxim per estar a l'alçada.
El propietari del Cafe Bar Jihan, a la prefectura de Shizuoka, va escriure al seu blog sobre l'efecte de Facebook:
Vaig començar a decorar els cafès amb figures d'escuma després que un client m'ho va demanar.
Vaig pujar-ne una fotografia al Facebook per diversió, i em vaig quedar parat quan vaig veure la quantitat de gent a la que li va agradar i que la va compartir.
Després de la seva amplia difusió, diversos mitjans de comunicació van voler entrevistar-me.
Vaig quedar desconcertat quan em van proposar d'aparèixer a la televisió de Tòquio!
Fotografia al Facebook feta per caffe.bar.jihan.
Un gat que es banya en un cafè espresso.
També va escriure :
Fer aquest gat requereix tant de temps que no puc atendre els clients quan hi ha molta gent al cafè.
Em resulta difícil saber què fer quan em trobo en aquesta situació.
A partir de les 18:00 de la tarda entre setmana, però, no hi ha gaire clients, així que si veniu per demanar un cafè amb art 3D, és aconsellable que vingueu a partir d'aquesta hora.
L'autora d'aquest post és Ayako Yokota.
L'edició ha estat a càrrec de Keiko Tanaka i la sub-edició a càrrec de L.Finch.
Les dones russes no poden dir obscenitats a Internet
Fa temps que la fel·lació és part del ric món de la política arreu.
Per a qualsevol que estigués viu i conscient durant els anys 90, les aventures llicencioses de Bill Clinton amb Monica Lewinski sempre adornaran (o embrutaran, depèn de la perspectiva de cadascú) la imatge de la Casa Blanca.
El 13 de maig de 2013, l'activista de l'oposició Maria Baronova va publicar una carta oberta a l'escriptor i dissident Eduard Limónov en què deixava anar una bona bomba sexual.
En el text parla sense cap mena de vergonya de "masturbar-se a la dutxa" i atribueix a Limónov —les obres del qual són famoses per les descripcions detallades d'actes sexuals lascius— haver-li ensenyat a "menjar polles" "sense falsa modèstia" i a "cardar com un animal".
La carta de Baronova incloïa molt més que aquests comentaris, tot i que sens dubte són aquests comentaris que van provocar la reacció hostil a internet.
Maria Baronova durant una protesta a Moscou el 17 d'abril de 2013, foto de Nickolay Vinokurov, copyright © Demotix.
El sexisme està carregat
Aquesta setmana va ser especialment cruel per a les dones al Twitter rus.
A part de l'onada d'acudits sexistes que va arribar després que el RuNet s'assabentés de la doble mastectomia preventiva de l'actriu Angelina Jolie, molts internautes russos es van prendre les revelacions sexuals de Baronova com una invitació a atacar-la a ella específicament i als personatges públics femenins més generalment.
Alguns insults venien directament dels sospitosos habituals, com l'editor sensacionalista Ashot Gabreliànov, que va proposar a Twitter que Jolie subhastés a eBay els seus pits extirpats amb finalitats benèfiques.
També es va afegir a la festa un dels advocats de Pussy Riot, el desagradable Mark Feigin, que en una piulada (ara eliminada ) reflexionava:
Per cert, en referència als pits de Jolie, potser ho està utilitzant per a cobrir una operació de canvi de sexe.
El transsexuals se'ls tallen.
Què?
De fet, Feigin estava en una ratxa.
Tot just el dia abans havia comentat la carta de Boronova en una piulada (que no ha eliminat):
Una petita observació sobre un text molt discutit actualment: ... i això, sembla, és l'únic que va aprendre…
Lev Xaranski (una personalitat satírica anònima) va aportar un acudit obertament sexista:
Ahir Baronova, avui Jolie.
Espero demà amb terror.
Altres van decidir ampliar l'objectiu i apuntar diferents dones russes prominents.
Anna Veduta, secretària de premsa del líder de l'oposició Aleksei Navalni’s, es va trobar al punt de mira del tuitaire berdnikov:
Anna Veduta és una jove més ben educada que Maria Baronova, per això no ens explica què ha après d'Aleksei Navalni.
One of the many demotivators that appeared, following Baronova's open letter.
Aviat van aparèixer a internet imatges anomenades desmotivadores, com ara aquesta de Limonov amb el text: "Ell li va ensenyar a Maria Baronova a menjar polles.
I tu, què has fet, avui?"
Una altra imatge popular (vegeu-la a la dreta), repiulada fins i tot per Baronova mateix, conté una foto de Baronova anant amb patinet sota la d'una dona rossa dins d'un cotxe car.
El peu de foto és la cita de Karl Marx: "De cadascú segons la seva capacitat, a cadascú segons la seva necessitat".
(La gràcia és que la "capacitat" de Baronova només mereix un patinet, i no un cotxe esportiu.)
El tuitaire fuckdaotlau preguntava , ficant-hi l'antic cap de Baronova, el diputat de la Duma Ilià Ponomariov (que, estranyament, també va repiular la frase de Baronova sobre masturbar-se a la dutxa):
Com és que Ilià Ponomariov no va ensenyar a Baronova a menjar p***es?
El tuitaire rusrusdada va convertir l'atac a Baronova en una mofa de tot el moviment de protesta, escrivint :
De fet, de tota la colla de la Bolotnaia , Baronova es mereix respecte.
És l'única que ha confessat honestament que menja polles.
Els altres també, però se n'amaguen.
El pou negre de LiveJournal
A LiveJournal, on l'absència d'un límit de caràcters s'uneix a la valentia que aporta l'anonimat, la discussió tenia més contingut, però no era menys dura.
Un article del crític de música Artiom Rondarev del 14 de maig es va convertir en una mena de far per als detractors de Baronova, molts dels quals argumentaven feroçment que la política no és el lloc adequat per a dones indecents.
En els comentaris d'aquest article, Rondarev va explicar la seva opinió sobre la manca de pudor de Baronova en la seva prosa pública, interpretant-la com un acte de suport a l'anarquia:
en el cas de Masha, només intentava explicar la simple idea que és impossible viure en societat i ser-ne lliure.
Pot ser que no t'agradi tot, de la societat, però el dilema és senzill: o la societat, amb totes les seves convencions, o ets a Somàlia.
Perquè mira, demà tindràs un veí a dalt escoltant música rap a tot volum tota la nit, i quan pugis a queixar-te et dirà que és la seva forma d'expressió i que tu ets un purità que dorm tota la nit mentre la gent lliure escolta rap.
I doncs?
En un altre comentari a l'article de Rondarev, l'usuari de LiveJournal pervert_tanuki diu que Baronova “necessita furiosament cridar l'atenció", a la qual cosa Rondarev respon amb poca compassió:
Repeteixo que no busco els motius de Masha.
És evident que és una persona frívola És comprensible que una noia jove vulgui cardar; el que m'interessa, per ser directe, és per què noies així sempre volen precisament cardar i no llegir llibres.
Diversos bloguers han arribat a la conclusió que la vulgaritat de Baronova perjudica qualsevol oportunitat que tingués d'aconseguir fer carrera en la política.
En altres articles publicats a LiveJournal, els usuaris haeldar i mc project proposen una situació d'aquí a trenta anys en que Baronova seria diputada a la Duma, treballant en una democràcia russa post-Putin.
Segons aquesta hipòtesi, Baronova, ara oficial, proposaria alguna legislació moralista (per exemple, prohibir els robots sexuals) només per a recordar tothom que "Maria Baronova, de jove, es deixava follar per qualsevol forat”.
Fins i tot Kirill Gontxarov, líder de la joventut del partit liberal més antic de Rússia, va fer broma a Twitter:
És a dir, em sembla entendre que Masha Baronova ha abandonat públicament la política?
El tuitaire VRebyata també es feia ressò que la impudícia de Baronova causaria problemes a les dones de la política, escrivint :
Baronova ha sacsejat Twitter.
Ara la pregunta més popular a les dones amb càrrecs polítics serà sobre la seva relació amb els llibres d'Eduard Limónov.
En un fil de discussió a LiveJournal, un grup d'internautes fins i tot van considerar just comparar els comentaris de Baronova sobre sexe oral amb la participació de la integrant de Pussy Riot Nadejda Tolokonnikova en una orgia pública.
Fins van relacionar Baronova i Tolokonnikova amb Cicciolina, la famosa actriu pornogràfica i membre del parlament italià a finals dels 80 i principis dels 90.
Una astúcia de Baronova?
Tanmateix, no tothom va deplorar la carta de Baronova a Limónov.
Molts bloguers semblaven disposats a acceptar que el seu ús de la vulgaritat era una pla astut per a guanyar audiència.
De fet, l'usuari noruec de Facebook Andrev Voronkov va observar :
Si no fos perquè va escriure sobre això, molta gent no hauria llegit l'article.
L'usuari de LiveJournal Andrei Karatkevitx va enumerar quatre justificacions de l'escandalosa elecció de paraules de Baronova:
El contingut del text no es pot reduir a menjar polles, tot i que tothom cita exactament aquesta frase.
D'altra banda, la noia evidentment sabia que tothom citaria exactament això.
3. ... perquè de la novel·la “It’s Me, Eddie” es recorda més que res l'escena en què fa una mamada a un home negre… i res més.
I ell li va ensenyar coses útils i necessàries…
Fins i tot alguns crítics de Baronova es van sentir obligats a reconèixer l'exit publicitari de la seva carta.
En una llarga resposta publicada el dia següent del text de Baronova, Pavel Jerebin (membre del moviment de Limónov NatsBol) la lloava moderadament:
Aquest article es farà famós perquè Maria hi utilitza una aproximació ingènua, un to xocant que toca qüestions extremament sexuals.
Fins ara, el periodisme polític no havia promogut les seves idees amb aquests mètodes.
Per tant, hem d'aplaudir Maria —és una valenta innovadora que no només va decidir omplir l'article de feminitat, sinó també expressar-la en un llenguatge ordinari amb les expressions més honestes i excitants.
Maria Baronova, Moscow, 25 August 2012, photo by Anton Nossik, CC 2.0.
En un comentari al blog de Rondarev, la mateixa Baronova va confirmar que havia utilitzat el gènere conscientment com a mitjà per a generar un diàleg més ampli (tant sobre Limónov com sobre les dones a la política russa actual):
L'objectiu de la carta era obtenir una reacció del públic i sacsejar-lo.
Aquesta societat és majoritàriament reaccionària i conservadora.
He assolit completament aquest objectiu.
He rebut un munt de merda i de rialletes: "TIIIIITA".
A partir d'aquí, , la gent discuteix.
Va sorgir una discussió.
Al final, cadascú arriba a les seves pròpies conclusions, i per a mi és bonic que la gent entengui quelcom d'important (i quelcom de profundament seu).
Final de la història.
No tothom l'odia
Molts bloguers, és clar, es van negar a atacar Baronova, i uns quants van córrer a defensar-la.
La periodista Arina Kholina, per exemple, li va atribuir en un post de Facebook haver capturat l'experiència col·lectiva de tota una generació de dones russes:
No sé per què tothom s'acarnissa amb Masha Baronova.
Ha estat honesta.
El llibre de Limónov sobre Eddie, és cert, era una de les experiències sexuals de l'adolescència.
Especialment després de la URSS.
Masha va tenir el coratge d'escriure sobre aquesta experiència.
D'acord, va quedar una mica barroer.
Pot ser, és clar, que les persones particularment madures o intel·ligents llegeixin coses totalment diferents, però quan jo tenia 16 anys pensava en sexe.
I sí, d'alguna manera va ser una mena de llibre de text.
Si Masha hagués escrit que el llibre li havia ensenyat a cosir una camisa de blonda , segurament tothom estaria entendrit.
Però ella, sense cap vergonya, va escriure sobre mamades.
L'activista de l'oposició Ilià Iaixin va intentar redirigir l'atenció de les burles del RuNet als membres del govern, piulant :
Espero que el diputat Burmatov mai no escrigui una carta oberta al Viatxeslav Volodin.
No vull saber què li ha ensenyat.
Vera Kitxanova, una de les figures més joves de l'oposició, va piular innocentment:
A mi, Limónov només em va ensenyar a dir renecs.
Russia després de les mamades
Un dia després de publicar la carta oberta, Baronova va oferir una entrevista a Daria Iauixeva de jourdom.ru en què feia referència a la controvèrsia pel seu llenguatge sexual explícit:
Tal com ha escrit avui Evgeni Feldman: “Limónov va ensenyar a Baronova a menjar p***es, però Putin n'ha ensenyat a tot el país".
Una altra vegada, un home pot escriure lliurement sobre sexe, però per a les dones a Rússia encara és un tema mig prohibit.
Especialment si estàs implicada en la política, sempre has de respectar certs límits dins dels quals, de fet, fa molt de temps que ningú no hi viu.
Baronova identifica una contradicció cultural que no és exclusiva de Rússia.
Certament, la perseverança de "límits" sexistes afecta societats arreu del món, independentment del nivell de desenvolupament de la civilització.
La resposta d'internet al discurs sexual de Baronova, tant si es llegeix com un desafiament al patriarcat o com un intent frívol d'autopromoció, revela que els prejudicis contra les dones independents són àmpliament populars entre els internautes russos.
Dit això, el mateix atreviment de Baronova en els darrers 18 mesos —i l'esperança que moltes dècades els segueixin— promet mantenir els masclistes de Rússia ben ocupats.
Un projecte online recull les apagades elèctriques a Cambodja
Urban Voice , una iniciativa de proveïment participatiu (crowdsourcing) amb seu a Phnom Penh (Cambodja), ha traçat les apagades elèctriques que s'han tornat freqüents a la ciutat i a altres parts de Cambodja.
En els últims dos mesos, Urban Voice ha rebut més de 110 informes de talls de corrent, els quals han durat 10 hores en alguns districtes.
El passat 22 de maig, una avaria elèctrica al sud de Vietnam va sumir Phnom Penh en la foscor.
Vietnam proporciona a Cambodja un 40% del seu subministrament elèctric.
L'apagada massiva va encendre el debat en línia sobre la situació del subministrament elèctric del país.
Els ciutadans exigeixen explicacions sobre les apagades recurrents dels últims mesos.
Tot i que l'electricitat va tornar cap a les 20:00, els habitants de Phnom Penh encara estan descontents.
L'apagada massiva segueix un mes de greus talls de corrent per tota la ciutat, cosa que genera importants costos socioeconòmics pel fet de ser imprevisibles.
Mapa de l'apagada a Phnom Penh, Cambodja.
Imatge d'Urban Voice
My Sovann d'Urban Voice va presentar el resultat del mapatge a Electricité du Cambodge, el proveïdor d'electricitat del país:
El tema en qüestió no és, doncs, que hi hagi talls de corrent, sinó que siguin imprevisibles.
No saber quan, on ni quant temps durarà l'apagada genera costos socioeconòmics a les empreses, organitzacions i particulars.
Els costos es podrien evitar fàcilment si els habitants de Phnom Penh sabessin quan hi haurà un tall de corrent i, per tant, poguessin prendre mesures alternatives.
Urban Voice insta l'empresa a publicar l'horari dels talls de corrent:
Aquest és el missatge que enviem a Electricité du Cambodge (EDC): Publiqueu els talls de corrent, o tracteu d'explicar-nos millor per què publicar un horari és suposadament "impossible".
Imatge d'Urban Voice Aquestes són algunes de les reaccions a Twitter sobre les apagades a Cambodja:
@CarrieJeanneJ És l'apagada més llarga que he vist a Cambodja.
Estic asseguda a la teulada amb una (suau) brisa, escoltant el soroll que fan els dragons i els grills.
‏
@C_Panhavion i està plovent, ja va bé que plogui i refredi la terra.
Aquesta calor és un fàstic, ja que sovint se'n va la llum.
Milers de persones s'uneixen a la 'Bebelució' en Bòsnia
Milers de persones a Bòsnia i Hercegovina han començat a superar les profundes barreres ètniques que divideixen el país per tal de protestar davant el fracàs del govern a l'hora de solucionar el buit legal que impedeix que s'atorgue als nounats un número d'identificació nacional i, per extensió, documents de viatge i atenció sanitària.
El detonant de les protestes, que arrancaren el passat 5 de juny i ràpidament han estat batejades amb el nom de "Bebelució", fou la història de Belmina Ibrišević, una nena de tres mesos greument malalta. Belmina no podia abandonar el país per sotmetre's al tractament amb cèl·lules mare que necessitava i que només podia aconseguir a l'estranger, malgrat que el seu estat de salut era crític i no se li podia dispensar el tractament indicat a Bòsnia.
Dies després, el malestar s'intenstificà arran de la notícia de la mort de Berina Hamidović , un bebè d'un mes, a l'Institut per a Mares i Fills de Belgrad (Sèrbia), com a conseqüència d'una sèpsia . El tractament mèdic que necessitava la seua afecció no va arribar a temps.
A més, el nadó no podia abandonar el país perquè no s'havia aprovat encara la nova llei destinada a regular els documents d'identitat després que l'antiga llei expirara el febrer.
Per causa d'aquest buit legal, els nounats reben únicament un número d'identificació temporal que impedeix la tramitació dels documents de viatge, indispensables per aconseguir tractament mèdic més enllà de les seues fronteres.
Els manifestants començaren a denunciar la passivitat dels legisladors sota el hashtag #JMBG, sigles en serbi de Número d'Identificació Nacional Únic .
El 6 de juny, els manifestants es van aplegar a Sarajevo i van bloquejar l'edifici del Parlament, de manera que ni els polítics ni els visitants estrangers que eren allà podien sortir, amb l'objectiu d'exigir l'aprovació urgent de la Llei del Número d'Identificació Nacional Únic.
Suad Baručija va pujar un vídeo a Youtube on es mostrava com simpatitzants procedents de Zenica s'unien als manifestants de Sarajevo. En ell se'ls escoltava corejar "Volem un canvi!":
Al Twitter, es va difondre ràpidament la notícia sota el hashtag #jmbg, a mesura que els asistents a la manifestació pacífica o els qui estaven a prop transmetien en directe els esdeveniments de la vesprada.
Refik Hodžić (@ledenik1), director de comunicacions del Centre Internacional per a la Justícia Transicional, va tuitejar la fotografia d'una persona que abandonava el Parlament a través d'una de les finestres situades al nivell del carrer:
@ledenik1: #BiH treballador el parlament escapa per una de les finestres de l'edifici envoltat pels manifestants en lloc d'unir-s'hi. #jmbg pic.twitter.com/NhdMNaGCxv
L'usuari de Twitter Irma Plavčić (@Irma_A_P) explicava els motius darrere de la protesta:
@Irma_A_P: De la batalla pels drets humans i el #jmbg, la violació d'aquests i els escàndols internacionals a la destrucció d'oportunitats d'inversió del capital.
Tot en 1 dia. #BiH
Un vídeo de YouTube penjat per Cyber Media Technology i titulat "Volem JMBG!" resumeix els primers dies de les protestes al voltant del #JMBG:
L'endemà es va assistir a una breu treva en les protestes a Sarajevo i els ciutadans que muntaven guàrdia fora de l'edifici del Parlament van desbloquejar-ne l'entrada.
No obstant això, els implicats en les manifestacions van crear un lloc web JMBG per tothom! amb el següent missatge:
Som ciutadans d'aquest país - pares amb fills, estudiants universitaris, mestresses de casa, treballadors, aturats, pensionistes, amb independència del grup ètnic o religiós o de qualsevol altre estatus, per la qual cosa és un interès comú a tots nosaltres que els drets de totes les persones siguen respectats, sobretot els dels més petits.
Ens adrecem a tots els ciutadans, homes i dones, que destigen viure en un estat on els polítics facen el seu treball i complisquen amb les seues obligacions legals.
Un estat on els interessos nacionals i partidistes siguen secundaris i proporcionar una vida digna i segura als seus ciutadans siga allò primordial.
Aquest lloc web també detalla les demandes ciutadanes respecte a la legislació relativa al Número d'Identificació Únic i la creació d'un fons per al tractament de les categories més amenaçades de la població.
Encara que els pares de la petita Belmina finalment van aconseguir creuar la frontera en busca de tractament mèdic, la mort de Berina Hamidović, amb tan sols un mes de vida, per causa dels obstacles burocràtics que li van impedir rebre el tractament mèdic necessari, va avivar les protestes, segons informen els mitjans bosnis.
Ciutadans de tota la regió van presentar els seus respectes a la família del bebè, alhora que la història colpia amb gran força i velocitat el país natal de Berinda, Bòsnia i Hercegovina, així com la veïna Sèrbia, on va morir.
D'aleshores ençà, tot ha evolucionat ràpidament: minut a minut des de les xarxes socials, els portals web i els blogs, ciutadans molestos amb la situació han organitzat manifestacions, han mostrat la seua unió i busquen suport pertot arreu.
#JMBG és una de les primeres etiquetes a demostrar el poder d'aquesta nova característica de Facebook, mentre que la pàgina de seguidors de JMBG suma ja vora 23.000 fans en aquesta xarxa social.
Les protestes continuen a Sarajevo, ara sota el nom de "Bebelució" - una revolució pacífica que va aconseguir aplegar vora 10.000 persones al carrer el proppassat 18 de juny amb el suport de figures públiques i músics de les antigues repúbliques iugoslaves, que han manifestat la seua aflicció i el seu repudi.
Els ciutadans estan convidats a assistir a les manifestacions pacífiques que se celebraran cada migdia fins que les seues demandes troben resposta.
Manifestants davant del Parlament.
Foto d'Almir Panjeta, cortesia de la pàgina de Facebook de "JMBG za sve".
Zoja BB (@skejtas) va compartir a Twitter la fotografia de la multitud congregada:
@Dastko: Una nit memorable.
Sense res que l'enterbolisca ni el més mínim problema.
Estic cansat, però em quedaré amb aquesta gent tot el temps que faça falta.
La lluita continua! #jmbg
L'editor Nenad Memić (@NenadMemic) afegia a la descripció:
@NenadMemic: Vora 10.000 persones al concert-protesta pel #JMBG a #Sarajevo aquesta nit!
Difoneu la bona onda! pic.twitter.com/jrqHI2VEfT
Adés un número d'identificació, el #JMBG s'ha convertit ara en un hashtag, un meme i una crida a la revolució per als països de l'antiga Iugoslàvia.
El 30 de juny és la data que els polítics han establert com a termini màxim per a l'aprovació de la llei i la creació d'un fons solidari per a tots aquells que necessiten tractament mèdic.
Si el Parlament bosni incompleix el termini, els ciutadans han anunciat, entre altres accions, organitzar la primera hashmob de Facebook, un nou concepte que es podria definir com una mobilització espontània (flash mob) impulsada per una etiqueta.
Mentrestant, la "Bebelució" continua.
Síria: un any del setge d'Homs
Aquest article forma part de la cobertura especial Sobreviure a Síria.
El mes de juny es compleix el primer aniversari del setge de l'antiga Homs, ciutat que sovint es descriu com la capital de la revolució siriana.
Homs va ser una de les primeres ciutats que es va rebel·lar contra la tirania de Baixar al-Àssad, amb 14 barris i districtes de l'antiga ciutat, entre els quals hi ha Baba Amr, Bab Sbaa, Khalidiya i Deir Balba. Durant més de dos anys ha estat sotmesa als bombardejos, al foc d'artilleria i als assalts del règim sirià, i la supervivència diària s'ha fet encara més difícil perquè les provisions d'aliments i de medicaments no deixen de disminuir.
Homs... ciutat assetjada, d'abdulrahman-romano.
Al novembre del 2012 Global Voices va publicar un article sota el títol Homs: una ciutat revolucionària en ruïnes .
El "setge" dels 14 barris d'Homs és un cas especial que no s'assembla al de la resta de ciutats sirianes.
Més aviat recorda al setge de Gaza.
Tot i això, a Homs no hi ha túnels secrets que facilitin l'entrada i la sortida d'amagades de recursos bàsics, d'ajuda mèdica i de gent ferida o malalta.
A Homs hi ha milers de persones atrapades en una zona en què hi havia 400.000 habitants. jeydt23 va declarar a Storify :
El que ara anomenem "el setge d'Homs" és sense cap mena de dubte la zona de Síria en què, ara per ara, la guerra és més intensa.
El setge dura ja uns mesos i el nombre de víctimes d'ambdós bàndols del conflicte augmenta cada dia.
A sota trobareu imatges, piulades i vídeos de la gent que lluita per sobreviure.
El 6 de juny del 2013, activistes sirians van publicar aquest vídeo a la pàgina de Facebook Acabem amb el setge d'Homs en què es podia veure la destrucció de la ciutat.
El blog Greater Syria va publicar una història commovedora sota el títol Yasín i Mariam Sabbagh… La fi del setge d'Homs , que descriu l'assassinat de dos germans (Yasín i Mariam) que van morir a causa del foc de morter de les forces d'al-Àssad a districtes favorables al règim mentre jugaven al carrer.
Un vídeo sobre el seu martiri deia el següent amb aquest comentari tan emotiu:
Una notícia va travessar amb força el meu cor i va petrificar els meus ulls incrèduls no fa gaire.
Mariam i Yasín Sabbagh dibuixaven a què s'havia reduït la seva vida: morters, bombardejos, foscor, por i destrucció. Vivien privats d'educació, d'escoles, de tenir amics i veïns per jugar, de gaudir de les meravelles del món dels nens, dels aliments i de l'aigua potable, de l'electricitat, de tot.
Acabem amb el setge d'Homs.
Font: pàgina de Facebook.
A la seva pàgina de Facebook, Yazan Homsi fa una crida als sirians perquè donin suport a la revolució i no decebin els màrtirs.
Va publicar una carta que havia escrit un activista que recordava a tots els activistes sirians la promesa de protegir la revolució fins que se n'assolissin els objectius:
El retret d'un màrtir per a tot aquell que deixi de banda el seu deure...
Data del missatge 09/06/2013 Homs - zona assetjada
Data del martiri 10/06/2013 Homs - zona assetjada
Aquest article forma part de la cobertura especial Protestes a Síria 2011/12
Abdicacions reials als Països Baixos i Bèlgica… seria ja el torn d'Espanya?
“No respectaria els meus deures ni la meva concepció de funció reial si, sense sentir-me plenament en condicions d'exercir el meu paper, volgués continuar al poder costi el que costi”.
Aquestes paraules , anunciades el dimarts 3 de juliol de 2013 per Albert II, l'anterior rei dels belgues, van fer públic la intenció d'abdicar (com va fer la reina Beatriu I dels Països Baixos l'abril del mateix any) a favor del seu fill primogènit de 53 anys, Felip I, per raó de la seva avançada edat i el seu estat fràgil de salut.
En efecte, el rei Albert II tindrà 80 anys aquest estiu de 2014, una edat que, com va dir al seu discurs , “encara no l'havien assolida els meus predecessors en exercici de la seva funció”, i ha estat igualment sotmès a nombroses operacions , entre les quals una quàdrupla anastomosi coronària a l'abril de 2000.
El rei Albert I i la reina Paola de Bèlgica de vacances.
Foto del fòrum Cotilleando.
Ara bé, el rerefons que tothom coneix és una monarquia deixuplinada amb escàndols i necessitada, en quantitat, d'una renovació urgent.
La filla il·legítima del rei Albert I, Delphine Boël, va demanar el 17 de juny de 2013 a un tribunal de Brussel·les una prova de paternitat, que torna a fer sortir un antic assumpte que afronta la família reial amb una actitud que molts perceben com anacrònica .
El poble belga no ha oblidat tampoc l'afer de l'any 2007 en què el príncep Llorenç de Bèlgica, fill menor del rei, va estar involucrat per malversació de fons destinats a l'armada, d'on va emprar una part per moblar la seva casa nova, ni tampoc el seu viatge no autoritzat a la República del Congo, que de poc li fa perdre la designació oficial.
El súmmum de tot està vinculat emperò al darrer escàndol fiscal, protagonitzat per la cunyada Fabiola.
Fabiola, d'origen espanyol, és la vídua del rei Balduí I, germà i predecessor al tron d'Albert II, qui va morir el 1993 sobtadament.
La reina viuda Fabiola va crear una fundació privada a l'efecte que, una vegada mori, els seus hereus puguin defugir el 70% dels impostos de successió.
Aquesta fundació incloïa la dotació oficial que percebia del tresor públic, fet que va induir el govern belga a reduir-ne la dotació.
A l'esquerra el príncep Llorenç de Bèlgica amb el seu fill i a la dreta, la reina vídua Fabiola.
Fotos del blog The Royalty Chronicles i del fòrum Noblesse et Royautés
La monarquia belga és un dels comptats punts d'unió dins d'un país de curta història (menys de 200 anys) les comunitats majoritàries del qual, la Regió flamenca i la Regió valona, s'allunyen més dia rere dia per les pretensions de Flandes a la independència.
Aquestes circumstàncies acreixen els dubtes sobre la capacitat de liderar del príncep Felip I.
El 28 de setembre de 2012, el diari belga Le Soir va publicar una entrevista amb Martin Buxant , periodista i autor del llibre Belgique: un roi sans pays (en català: Bèlgica, un rei sense país).
A la pregunta de si el príncep Felip estava enllestit per esdevenir rei, l'escriptor va respondre categòricament:
(...) pels volts dels quaranta responsables polítics, econòmics, culturals i diplomàtics que he entrevistat molts dubtes a propòsit de la capacitat de Felip per assumir la successió d'Albert a curt termini. (...)
Cal que siguem clars: no, no està enllestit.
O com va dir Everett Rummage a Twitter :
Felip i Matilde, actuals reis de Bèlgica, amb la seva filla primogènita Isabel.
Foto del blog Royalty Online
@EverettRummage: cap dels meus coneguts a Bèlgica pensa gaire en el rei, però tots estan d'acord en què el seu fill és encara més ximple.
Marjorie, des de França, va compartir les seves idees revolucionàries :
@MarjorieMarje: : no entenc Bèlgica, al meu país, els reis els decapitem!
A Espanya, les abdicacions d'aquests dos monarques europeus en pocs mesos van aventurar les conjectures quant a una possible renúncia per part del rei Joan Carles I a favor del seu fill Felip.
Driftwood van mostrar les similituds òbvies:
@GSugranyes:-Papá, papá, el rey de Bél...
-POR QUÉ NO TE CALLAS??
"El rei de Bèlgica abdicarà el 21 juliol": http://ara.cat/_38923284
D'altres, com ara Morenatti, van deixar, però, entreveure un xic d'irritació:
Croàcia s'uneix a la Unió Europea entre clamors, escepticisme i indiferència
Després de nou anys d'espera, Croàcia s'ha convertit en l'estat membre número 28 de la Unió Europea.
Tot i això, la resposta del país balcànic a l'adhesió l'1 de juliol del 2013 ha estat poc entusiasta, amb la majoria dels comentaris positius a la xarxa provinents dels mitjans de comunicació i dels polítics d'aquest país.
Hi ha pocs croates que ho hagin celebrat a les xarxes socials; la majoria gairebé no n'han fet cap comentari, ben diferent de les setmanes prèvies quan hi va haver converses força animades que parlaven del futur a la Unió Europea amb sarcasme i escepticisme.
Croàcia entra a la UE amb un PIB dels més baixos de tot el bloc. El seu PIB per capita és equivalent al 61% del PIB per capita mitjà dels altres 27 estats membres, just per sobre de Romania (49%) i Bulgària (47%) segons les dades d'Eurostat .
El país entra a la UE amb la tercera taxa d'atur més alta de tots els estats membres, que l'abril del 2013 s'enfilava fins als 18,1 punts; la mitjana de la UE va ser d'11 punts.
A Facebook, el sentiment entre els croats es podia resseguir a través de les etiquetes #Hrvatska i #CroatiaEU .
Diverses pàgines de Facebook com ara Occupy Croatia i Anonymous Croatia van compartir una fotografia de Zagreb on es veia una multitud de persones que s'empenyien per rebre els paquets de menjar regal dels supermercats Lidl, com a part de les celebracions per l'accés de Croàcia a la Unió.
Entre els usuaris de Twitter no es va desencadenar gaire eufòria.
Es van deixar veure les declaracions oficials sobre les celebracions i el protocol, així com també debats sobre si aquesta entrada comportaria canvis positius en matèria econòmica i social.
Així i tot, hi va haver molt pocs comentaris o imatges positives.
La gran majoria de les piulades amb les etiquetes #Hrvatska i #CroatiaEU provenien d'agències de notícies i de missatges d'altres ciutadans europeus que donaven la benvinguda a Croàcia a la Unió.
Després d'haver celebrat la vigília de l'entrada oficial a la UE i haver fet el compte enrere, sembla que els croats han estat una mica més tranquils a les xarxes socials.
Els dies abans de l'adhesió de Croàcia, a molts tuitaires se'ls veia una mica inquiets per l'esdeveniment que s'acostava i per les celebracions.
El tuitaire Jack Burton Jr (@JackBurtonJr) va escriure:
Això no és una bufetada alemanya a Croàcia, sinó una bufetada croata a la democràcia! - article -
Independentment de tot això, els polítics croats van celebrar a la xarxa l'entrada a la UE.
El viceprimer ministre croat Neven Mimica (@MimicaEU) deia el següent al seu compte de Twitter nou de trinca:
@MimicaEU: Croàcia és a la Unió Europea.
Estic orgullós de ser croat i europeu. NM #CroatiaEU
@DiePresse_Pol: Benvinguda Croàcia http://bit.ly/17ls2sQ
El tuitaire Darko Horvatić (@komarac_) va escriure de manera sarcàstica:
@komarac_: La tieta EU ja és aquí, l'últim d'amagar-se ha perdut...
Fins ara, un grup d'internautes polonesos han estat els més alegres i originals a l'hora de donar una benvinguda càlida als ciutadans croats a través d'un lloc web creat especialment per a l'ocasió que resa "Hrvatska benvinguda a .EU" .
Tanmateix, hi va haver ciutadans croats que no semblaven gaire emocionats com el tuitaire Asteroid B612 (@marina_b612):
@marina_b612: Diferencio els ciutadans europeus de la resta pel fet que entenc el que la resta diuen...
Turquia: Del parc Gezi a la Unió Europea
El projecte de reordenació de la plaça Taksim i la destrucció del parc Gezi han estat els detonants de les importants manifestacions que van tenir lloc a Turquia el passat juny.
Segons el canal France 24, la juventud d'Istanbul continua mobilitzant-se . Tanmateix, en descobrir-se ara que aquesta resolució judicial és anterior a la brutal evacuació de la plaça Taksim el 15 de juny i que els enfrontaments violents del passat mes entre els manifestants contraris al projecte i la policia s'han saldat amb 4 morts i més de 8.000 ferits, resulta inevitable sentir una certa incomprensió.
Les conseqüències de les confrontacions van, no obstant, més enllà de les fronteres turques i els membres de la Unió Europea, amb Alemanya al capdavant, ja han utilitzat aquests xocs com a pretext per ajornar una vegada més les negociacions sobre l'adhesió de Turquia a la Unió Europea la tardor pròxima que havien de reprendre's el 26 de juny.
El lloc web Cameroonvoice precisa:
La cancellera Angela Merkel va declarar la setmana passada que els esdeveniments a Turquia no es corresponen amb "les nocions europees de llibertat de reunió i d'expressió".
Sembla que aquests esdeveniments generen, tant a França com a Europa, certa problemàtica identitària, relativa al procés d'entrada de Turquia a la Unió Europea, i que consisteix fonamentalment en variacions al voltant del tema "no tenim els mateixos valors, o potser sí?".
La difícil anàlisi dels esdeveniments per part dels mitjans francesos
Molts mitjans de comunicació francesos no s'hi han estat de llançar les seues pròpies hipòtesis sobre el que ha passat aquest juny a Turquia, tot recolzant-se en analogies ben diferents.
Com si aquest gran veí i les seues revoltes, que potser esdevinguen part de la família en un futur, oferiren als francesos una barreja d'exotisme absolut i realitat ben coneguda.
Així, Henri Goldman escriu al seu blog :
"Una mica per tot, comparem Taksim amb Tahrir, la Privamera turca i la Primavera àrab.
A les imatges que circulen, hi figuren les mateixes classes socials - estudiants, classes mitjanes instruïdes... - que constitueixen el focus d'atenció ara mateix.
Aquestes nodreixen les seues aspiracions a partir d'un kit cultural cosmopolita que es difon per Internet i que a partir d'ara serà el bagatge en comú per als corrents "moderns" de les societats en transició.
La manera com es mobilitzen també els acosta: els lemes que es llancen a través d'Internet i que s'escampen en xarxes sense quarter general on qualsevol consigna es repeteix mentre responga a les expectatives, independentment de qui la llance."
Altres en canvi, particularment a França, han vist, potser per la voluntat d'identificació, un nou "maig del 68″.
Chems Eddine Chitour s'afegeix a aquesta tendència com es pot llegir al seu blog :
"Els mitjans occidentals creien i creuen que la darrera fitxa del "dòmino" estava a punt de caure.
Han presentat aquesta còlera com la d'una Turquia ultralaica que està farta de l'AKP i tot amb la intenció de forçar l'analogia amb la plaça Tahrir i en particular amb els tirans àrabs.
Cap analogia amb el maig del 68 a l'Europa posterior als trenta anys gloriosos bastits sobre la suor dels emigrants.
Quan Daniel Cohn-Bendit i els seus camarades van donar escac al govern de De Gaulle no era pel pa, com en la majoria de les revoltes als països àrabs, sinó per tractar de desestabilitzar un antic ordre tot prohibint que es prohibira..."
El Parlament europeu ha condemnat oficialment la gestió brutal de la repressió de les manifestacions.
Però Ex-Expat comenta sota l'article de France 24 :
"Els únics europeus de Turquia són aquells que estan a Taksim i els seus simpatitzants!"
Un vídeo que mostra els manifestants de Taksim cantant "la voluntat del poble", extreta del musical "Els miserables", il·lustra el seu vincle amb Europa:
Del parc Gezi a la integració de Turquia en la Unió Europea
Taksim ist überall ! - Taksim està pertot!
Hamburg, Alemanya, 8 de juny de 2013, per Rasande Tyskar a Flickr, CC by-nc/2.0
Els "valors europeus" dels quals en parla Angela Merkel , són els valors que repeteixen els mitjans digitals, que passen de manera gairebé sistemàtica del tema de les protestes a Gezi i Taksim al de la integració en la Unió Europea.
Les propostes de Franck Proust , diputat europeu de la UMP (Unió per un Moviment Popular), recullen la postura de la dreta francesa:
"Un acord de cooperació: sí, però l'adhesió a Europa: no!
Turquia no té res d'europea.
No compartim la mateixa cultura, ni les mateixes arrels judeocristianes, ni les mateixes aspiracions polítiques."
Un comentari de Joël Toussaint li respon:
"Europa comparteix les arrels judeocristianes que es van assentar... a Turquia!
El primer Concili de Nicea data del 325 i el primer Concili de Constantinoble va tenir lloc en el 381. (...)
L'arrogància naix de la ignorància...
Proust salta a peus junts sobre el pretext que li proporciona Erdogan i fica el peu dins del plat.
Procedeix a un exercici d'amalgama entre el poble turc i els seus dirigents.
La demagògia política en la seua màxima esplendor!"
La majoria dels comentaris destil·len un pessimisme terrible pel que fa al procés d'integració:
"(...)
Pretendre europeïtzar completament el digne successor de l'imperi otomà és una quimera, una visió idíl·lica del futur de la Unió Europea.
Pel fet que el 5% de la població s'hi adherisca a les idees i valors de la UE no significa que el 95% dels anatòlics vulguen fer-ho, ni pel fet que Constantinoble haja esdevingut Ankara que la mentalitat dels dirigents otomans - kemalistes o islamistes (moderats?) - haja canviat."
Però també hi ha qui posa l'accent en els valors compartits amb els manifestants, més enllà de les fronteres europees, contra la violència policial, les detencions arbitràries de manifestants i de periodistes, i a favor de la llibertat d'expressió i de reunió.
Així a Cameroonvoice s'afirma:
D'Azerbaidjan a Senegal, tot el món s'identifica amb els manifestants de la plaça Taksim, no amb Erdogan", conclou Hakan Günes, proferssor de politologia a la Universitat de Màrmara.
I com més incideix Erdogan en l'existència de teories conspiratòries per denunciar la influència de la Unió Europea, dels mitjans occidentals, dels mitjans socials (Twitter en particular), més s'arrisca a quedar aïllat en l'escaquer mundial.
És irònic comprovar que és justament al voltant de la por a l'altre i de les teories conspiratòries que Sema Kaygusuz, novel·lista turca , acosta les societats turca i americana:
"Turquia és un país on tothom té por de l'altre.
Els kemalistes tenen por dels islamistes, els islamistes tenen por dels laics, les dones tenen por dels homes, els xiquets tenen por dels adults...
És la mentalitat americana: sempre estem en perill."
Muhàmmad Mursi, líder dels Germans Musulmans, ha deixat de ser el president d'Egipte.
El regnat d'un any de Mursi va ser interromput després de les massives protestes que van recorrer el país el proppassat 30 de juny exigint la seua dimissió.
El cap de les Forces Armades egípcies, el general Abdel Fattah Al Sisi va anunciar en directe que el president del Tribunal Constitucional serà el nou president interí alhora que es constituirà un govern nacional de tecnòcrates.
Al Sisi també va declarar que la constitució quedava suspesa i que aviat començarien els preparatius de les eleccions presidencials i parlamentàries.
Molts se n'alegren d'assistir a la fi dels dies dels Germans Musulmans al timó de la política egípcia.
Rasha Abdul·là afirmava:
Al Sisi anuncia el final del règim de Morsi.
Captura de pantalla de CNN International
@RashaAbdulla: EGIPTE PROVOCA LA CAIGUDA DELS GERMANS MUSULMANS.
ESCRIVIM LA HISTÒRIA.
L'egipci Hossam Eid exclamava :
@EidH: Ja no hi haurà Germans mai més
I sobre la suspensió de la constitució, el bloguer Eman AbdElRahman remarcava sarcàsticament:
@LastoAdri: Al fem de la història, la més grandiosa constitució del món
Informes des de la plaça Tahrir, epicentre de la revolució egípcia al centre històric del Caire:
@Beltrew: Mai abans havia vist res de semblant: la cançó Beladi beladi beladi es filtra a través del rugit de la multitud i l'explosió dels focs d'artifici #Egypt (Egipte)
Hi ha, però, l'altra cara de la moneda: l'anunci va enfurir els partidaris de Mursi.
Mosa'ab Elshamy comentava:
@mosaabrizing: Tant d'enuig a la seguda dels GM.
De lluny s'escolten trets de pistola.
Els àrabs segueixen de prop els esdeveniments d'Egipte.
El iemenita Abd el-Kader Alguneid piulava:
@alguneid: L'exèrcit d'#Egypt (Egipte) tot just expulsa Mursi
Des de Bahrain, Salma exclamava:
@MANSOOR_ALJAMRi: Els egipcis han rectificat i acaben amb el segrest de la Primavera Àrab.
Llarga vida a Egipte!
Mentre el marroquí Ahmed compartia un punt de vista diferent:
@blafrancia: Egipte va en camí de convertir-se en Pakistan.
Eleccions i colp d'estat.
El resultat és la total desconfiança en la democràcia i l'extremisme religiós i polític.
Egipte: bloguers critiquen la cobertura de la CNN americana
Aquest article forma part de la cobertura especial Els egipcis enderroquen Mursi.
La intromissió dels Estats Units en els afers egipcis i la cobertura que les agències de notícies (especialment de la CNN) estan fent de la situació política a Egipte van ser el punt de mira dissabte a la nit.
La destitució de l'expresident egipci Mohamed Mursi després d'un any de govern va acollir celebracions arreu del país així com una tongada de violència entre partidaris i detractors de Mursi.
Mentre els partidaris de Mursi diuen que la retirada del poder de Mursi va ser un cop d'estat militar, el campament d'oposició a Mursi insisteix que es tracta de la voluntat del poble, la qual, amb l'ajuda de les esferes militars poderoses, ha fet possible la destitució.
Hi ha gent a qui li molesta també la intromissió dels Estats Units en els afers egipcis.
Diuen que la "declaració provocativa" del president dels Estats Units, Barack Obama, ignora les masses que van sortir al carrer per reclamar la seva llibertat i, en canvi, fa servir la carta de l'ajuda humanitària.
La declaració dels Estats Units, emesa el 3 de juliol, afirma:
Els Estats Units observem la canviant situació a Egipte, i creiem que, en última instància, el futur d'Egipte només el pot determinar el poble egipci.
De tota manera, ens preocupa molt la decisió presa per les Forces Armades egípcies de destituir el president Mursi i de suspendre la constitució egípcia.
Demano a l'exèrcit egipci que actuï de manera ràpida i responsable per tal de retornar l'autoritat plena a un govern civil elegit democràticament tan aviat com sigui possible per mitjà d'un procés inclusiu i transparent que eviti la detenció arbitrària del president Mursi o dels seus partidaris.
Tenint en compte els esdeveniments d'avui, he encomanat als departaments i a les agències pertinents que revisin les implicacions de la nostra assistència al govern d'Egipte d'acord amb les lleis dels Estats Units.
Després d'aquesta reacció, la CNN, que cobria els esdeveniments en directe, va començar el que molts internautes han anomenat "una campanya insípida de suport al president destituït dels Germans Musulmans i a la seva legitimitat que descriu les concentracions de suport a Mursi de "pacífiques" i anomena les demandes populars "un cop d'estat" i denuncia l'acció militar contra els manifestants "pacífics" que donen suport als Germans Musulmans:
@:CNN La violència explota quan els partidaris de Mursi denuncien el cop d'estat http://on.cnn.com/11nnpPL
El nou logotip de la CNN - imatge publicada per ‏@aelsadek
El nou logotip per a la CNN publicat per Sadek inclou l'emblema dels Germans Musulmans.
La frase en àrab és el seu lema : Arma't.
Wael va contestar amb imatges al que considerava una explicació tergiversada dels fets:
@WilloEgy 33 milions al carrer demanant que #Mursi deixi el poder i encara en dieu cop d'estat militar?
Esteu tergiversant els fets deliberadament.
Mentrestant Ahmed Sabry publica:
A l'entrada al seu blog amb títol 30 de juny: ara va de debò , Yusra Badr diu que el govern d'un any dels Germans Musulmans ha privat el poble egipci de les tan esperades celebracions i les ha convertides en funerals.
No sóc una activista política, no sóc periodista i no sóc una analista experta, però sóc una entre els milions d'egipcis que volen Mursi fora del palau presidencial.
Sóc també una entre els milions que els fa mal el cor quan ens priven de la victòria que hem aconseguit el 30 de juny amagant la veritat i confonent el món que ens mira.
I conclou:
Aquí ho teniu, en poques paraules, potser peco d'innocència perquè escric això a la matinada i no he fet servir cap referència.
Però no necessito referències perquè fa un any que visc en aquest malson i estic orgullosa d'allò que hem fet el 30 de juny i del suport del nostre exèrcit.
S'ha acabat, ara va de debò.
No es tracta d'un cop d'estat, és la voluntat d'una nació que es fa realitat d'una manera poc convencional.
El Iemen, un bell país més enllà dels titulars
El Iemen és un país de la part sud de la la península aràbiga, ric en cultura, herència i història, amb persones extremament amables i hospitalàries.
Però això no surt a les notícies.
Sovint a les retransmissions dels mitjans occidentals es dóna una imatge falsa d'aquest país en magnificar el seus aspectes negatius.
Un país de 24 milions de persones amb diferents circumstàncies personals "s'ha reduït a Al-Qaida... les guerres, la pobresa, el cat, el tribalisme o la llar ancestral d'Ossama bin Laden", escriu la bloguera Atiaf Alwazir (@womanfromyemen) al seu post "The Flawed Media Narrative on Yemen" (La narrativa imperfecta dels mitjans de comunicació sobre el Iemen):
El periodisme que parla del Iemen hui dia no tracta d'informar sobre la veritat o d'inspirar la gent perquè pense de manera independent, sinó de veure qui pot escriure la història més sensacionalista sobre el país - sense importar quantes vegades s'haja contat ja la història - perquè és això el que ven.
No obstant això, alguns iemenites estan intentant canviar açò.
A través del cine, la fotografia, els blogs i les xarxes socials, volen que el món conega el Iemen per la riquesa del seu art, la seua arquitectura única i els impressionants paisatges i vistes que el país ofereix.
Vista panoràmica que captura l'arquitectura única del Iemen, realitzada pel fotògraf Mohammed Alnahdi.
Conèixer el Iemen
El Iemen és una de les civilitzacions més antigues del món, la seua història es remunta al primer mil·lenni d. de C. Se la coneixia popularment com Arabia Felix, que significa l'Aràbia afortunada o l'Aràbia feliç.
De fet, al Iemen es troben quatre llocs que són patrimoni de la humanitat.
En primer lloc, la mateixa capital, l'antiga ciutat de Sanà .
Una de les ciutats habitades més antigues del món, presumeix de més de 103 mesquites, 14 hammams (banys turcs) i més de 6.000 cases de tova amb múltiples pisos de factura única amb façanes decorades de manera espectacular i adornades amb finestres de vidres de colors.
En segon lloc està Xibam , també coneguda com la "Manhattan del desert", que és llar dels gratacels més antics del món - 500 cases de tova d'onze pisos.
Xibam, la Manhattan del desert, pel fotògraf Mikhaïl Vorobiev.
En tercer lloc està l'illa de Socotra , la més gran del seu arxipèlag, important per la seua biodiversitat i la seua particular flora i fauna.
Segons la UNESCO, "el 37% de les 825 espècies vegetals de Socotra, el 90% de les seues espècies rèptils i el 95% de les seues espècies de caragols de terra no existeixen en cap altre lloc del món."
En últim lloc se situa Zabid , la pintoresca ciutat costanera de carrerons estrets i edificis de rajola cremada.
Més enllà de la representació dels mitjans de comunicació
S'han dut a terme diversos esforços en línia per combatre la visió estreta que els mitjans de comunicació tenen del Iemen.
Una de les entrades més populars del meu blog, titulada "Yemen... unraveled facts about my beautiful homeland" (Iemen... fets revelats sobre la meua bella patria"), destaca molts fets amagats sobre el Iemen, com ara que d'ací procedeix una de les millors i més cares mels del món - la "mel Doani" - o que va ser un dels primers països a introduir el cafè a Europa, ja que exportava la seua pròpia marca de cafè des del port de Mokha.
Fahd Aqlan, un iemenita de 35 anys que viu al Caire, Egipte, va obrir una pàgina de Facebook anomenada So you think you've seen Yemen? (Així que creus que has vist el Iemen?) per reparar els torts i mostrar al món altres aspectes del Iemen més enllà d'aquells que retraten els titulars.
Summer Nasser, una activista iemenita i bloguera instal·lada a Nova York, va posar en funcionament una altra pàgina titulada The People of Yemen (El poble del Iemen), que descriu com "un projecte fotogràfic que mostra la vida al Iemen, una foto a cada moment per a la gent d'arreu del món."
Altres també han parlat a favor del seu país.
El periodista Adam Baron, que resideix al Iemen, deia al seu escrit Drones-Ad-Hoc:
Els iemenites, per norma, són immensament amables i acollidors.
A Twitter, el periodista espanyol Samuel Aranda (@Samuel_Aranda_), guanyador d'un Word Press Award, va defensar el país com a estranger:
Mostres de la cuina del Iemen
El menjar iemenita normalment s'acompanya de pa casolà i cuit al gres.
Aquesta foto mostra un desdejuni típic o un sopar que consta de pa, faves i fetge, acompanyat de te amb llet i cardamom:
Un desdejuni típic o sopar del Iemen.
Foto per cortesia de la pàgina de Facebook "So you think you've seen Yemen?".
El Bint Al Sahn (pastís de mel) és un plat tradicional molt popular al Iemen.
Traduït al català literalment significa "filla del plat."
Es fa superposant moltes capes de massa, que es fornegen i serveixen amb un toc de mel per damunt.
Es pren durant el menjar com a plat principal, no com a postres.
El famós Bint Al Sahn.
Fotografiat per Hend Abdullah
Yemeni Kitchen (Cuina del Iemen) és un bon blog per a introduir-se en la cuina del país.
El blog, com el descriuen els seus autors, "se centra en el menjar iemenita amb un gir històric".
No només proporciona una recepta pas per pas del plat que presenta, sinó que també conta la història que hi ha al darrere.
Música i dansa iemenites
Art, fotografia i paisatges
Es poden trobar més fotos espectaculars del Iemen a les pàgines de Facebook dels fotògrafs Ameen Al-Ghabri i Abu Malik:
Una foto preciosa de la vella ciutat de Sanà a través de la lent d'Ameen Alghabri.
Una selecció de fotos de la ciutat d'Aden feta per Ameen Alghabri.
Una vista impressionant de la ciutat d'Ibb des d'un penya-segat. Foto d'Abu Malik.
Alguns dels pintors iemenites més famosos són Lamia Al-Kibsi, Fuad Al-Futaih i Mazher Nizar , i es pot veure més del seu treball ací i ací .
Pintura a l'oli de Al-Futaih, que pertany a la col·lecció privada de l'autora d'aquest post, Noon Arabia.
Com alternativa als mitjans occidentals, es pot resseguir la cultura local i les històries socials a través dels mitjans propis del país com ara The Yemen Times i La Voix du Yemen .
El Parlament de Bòsnia no escolta les protestes
Ciutadans bosnians plens d'indignació van establir l'1 de juliol com a data màxima perquè el Parlament nacional esmenés la llei que prohibeix que els nounats obtinguin un document d'identitat i, per extensió, visats i atenció sanitària.
Durant més d'un mes els ciutadans han protestat davant del Parlament i han exigit modificacions urgents de la legislació sobre el Número d'Identificació Nacional Únic o JMBG .
L'inici de les protestes, conegudes amb el nom de "Bebelució", va tenir lloc després que una nena de tres mesos que estava molt malalta morís mentre esperava el document d'identitat per poder rebre tractament i sotmetre's a una operació a l'estranger.
La indignació que va despertar aquesta denegació d'un dret fonamental va estendre's a diversos països balcànics i va aconseguir superar les barreres ètniques que divideixen la regió.
Els manifestants havien exigit al poder legislatiu que determinés abans de l'1 de juliol el futur de la llei sobre els documents d'identitat, que va deixar d'estar en vigor el febrer passat.
Aquest dia, mentre Croàcia celebrava la seva adhesió a la Unió Europea, milers de persones s'aplegaven davant del Parlament, a Sarajevo, per transmetre un missatge clar als legisladors: "Esteu acomiadats!", i comunicar a la comunitat internacional el que estava passant amb una carta oberta .
La crida a la "Bebelució" va escampar-se per les xarxes socials: "01.07.
Imatge cortesia de la pàgina de Facebook de la "Bebelució"
També es van dur a terme manifestacions a altres punts de la federació bosniana, com a Mostar, Tuzla, Zenica, Prijedor, Bugojn i altres pobles i ciutats.
El bloguer Tom Simpson és una de les persones que s'han unit a la "Bebelució" en línia:
Mentre durin l'entusiasme i l'agonia, els manifestants hauran d'exhibir tot el coratge, tota la paciència i tota la creativitat que puguin.
Per part seva, la resta del món ha de seguir pressionant els polítics bosnians perquè facin el que han de fer: garantir els drets i les llibertats fonamentals a tots els ciutadans de Bòsnia i Hercegovina.
L'esforç que està fent el poble bosnià és un esforç realment humà, i el món s'hauria de posicionar al seu costat mentre defensen el seu poble, elegeixen l'amor i s'atreveixen a tenir esperança.
Durant les revoltes, el Parlament bosnià va celebrar una sessió , durant i després de la qual, però, res no va canviar.
En el curs de la sessió, les protestes de #JMBG van ser titllades de "crisi d'hostatges" i l'intercanvi d'opinions va acabar desembocant en meres acusacions entre els partits polítics.
Trobar solucions que beneficiïn els ciutadans de Bòsnia i Hercegovina no va ser en cap moment una qüestió d'ordre.
Els diputats que van expressar la seva preocupació sobre aquest afer van ser ben pocs. Entre ells hi havia Anto Domazet:
El debat d'avui sobre temes de seguretat demostra que els diputats se centren en les raons estrictament polítiques que van causar el retard en el procés i aquesta situació de crisi.
"Tanmateix, ens hem de preguntar què passarà en la vida política de Bòsnia i Hercegovina.
Està clar que els ciutadans volen pluralisme polític: no volen que només els líders o els partits decideixin, sinó que també volen fer-ho ells.
I ens hi haurem d'anar acostumant", va emfasitzar.
A les xarxes socials, la indignació no s'ha apagat.
L'estudiant de Ciències Polítiques Olivier Gonner (@igonnerclast) escriu:
@EditaGorinjac: Representació.
Al #ParlamentBiH titllen de calúmnia qualsevol tipus de crítica.
Diuen que això no s'ha vist mai en cap altre lloc del món.
No estic segura de quin món estan parlant. #jmbg
Un altre usuari de Twitter, Mahir Vražalić (@Mahir_Vrazalic), afirma:
@Mahir_Vrazalic: Al Parlament hi estan discutint de tot menys #JMBG....
Edis Jasarevic (@EdisPG), comentarista de carreres, afegeix amb sarcasme:
@EdisPG: Demanem que al Parlament només hi soni jazz suau perquè els diputats no se sentin pressionats, i també, almenys, dos massatges al dia per llevar-los l'estrès del damunt #jmbg
Els artistes dibuixen un Ramadà sagnant a Síria
Mubarak, (beneït) karim (generós) o tranquil són les paraules que normalment vénen al cap durant el ramadà, el mes que l'islam dedica al dejuni i en què famílies i comunitats es reuneixen alegrement per resar i trencar amb els hàbits alimentaris de cada dia.
Tanmateix, per als artistes que representen aquest mes sagrat a Síria, les paraules "sang", "violència" i "impotència" són les úniques que sembla que hi tenen cabuda.
Des que les primeres protestes van començar al març de 2011, durant la Primavera àrab, el ramadà a Síria no ha estat "mubarak" o "karim", ni tampoc gens tranquil.
Què està passant realment a Síria?
Ningú no ho sap del cert.
El que tothom pot veure, però, són els incomptables assassinats, les desenes de segrests i els centenars de persones que es veuen obligades a fugir de casa seva cada dia.
El ramadà a Síria segons Osama Hajjaj
Recentment, les Nacions Unides han dit que el conflicte sirià "s'està deteriorant dràsticament" amb més de 5.000 morts cada mes .
I sembla que el ramadà d'aquest any serà com qualsevol altre mes.
Fins i tot pitjor.
Sembla que totes dues parts fan orelles sordes a la súplica del secretari general de les Nacions Unides, Ban Ki Moon, d'aturar la violència .
Per afegir sal a la ferida, els preus dels aliments i dels medicaments s'han disparat.
Segons l'agència siriana de notícies The Syrian Arab News (SANA):
Ministre de Salut de Síria: La decisió d'apujar els preus dels medicaments pretén mantenir la seguretat de la salut.
Homs està sota setge, i també Alep i moltes altres ciutats d'arreu d'aquest país devastat per la guerra.
La siriana Amal Hanano resumeix la situació en un dels seus missatges a Twitter:
El primer dia del ramadà i Alep està morta de gana.
El preu dels diners ha pujat a 300 lliures sirianes per 1 dòlar nordamericà.
El menjar i els medicaments són impossibles de trobar.
Ni tan sols els edificis religiosos se n'han lliurat:
Una mesquita que abans podia veure des del nostre balcó a Síria ara amenaça ruïna.
Una de les moltes mesquites que el règim d'Al-Àssad està destruint durant el ramadà.
Els artistes sirians també han representat la situació a través de moltes obres d'art disponibles en línia.
Aquí es pot veure com Tammam Azzam ha dibuixat el quart creixent del ramadà:
Ramadan Karim, de Tammam Azzam.
I aquí es veu un trist suhoor (últim apat abans que no surti el sol) de l'artista Hicham Chemali, publicat a la pàgina de Facebook "Syrian Revolution Caricature":
A Síria ja no queda ningú que s'aixequi pel suhoor (últim àpat abans que no surti el sol).
Maher Abul Husn veu un ramadà hazin (trist) a Síria.
Una lluna de ramadà, en quart creixent, sagna amb una lluna plena feta amb els noms de ciutats sirianes.
Fotografia publicada a la pàgina de Facebook Art and Freedom.
Vegeu com el president sirià, Baixar al-Àssad, reparteix aliments per l'iftar:
Durant el mes del ramadà es disparen els canons per indicar a la gent l'hora de trencar el dejuni i menjar.
En aquesta caricatura, publicada a la pàgina Basma Souria (Empremta Siriana), es veu Al-Àssad que bombardeja pobles i ciutats de Síria.
Des de Jordània, el caricaturista Osama Hajjaj també simpatitza amb l'angoixa de la situació dels veïns i germans sirians.
Tot i això, els sirians encara recorren a l'humor, fins i tot si és humor negre, per continuar amb les seves vides.
Aquesta foto ha corregut com la pólvora a Twitter i Facebook.
Aquest any demanem perdó als àrabs per no haver emès la sèrie "Bab Al Hara" (La porta del barri, una sèrie de televisió molt popular al món àrab que normalment s'emet durant el ramadà) perquè Al-Àssad no n'ha deixat cap, de "hara" (barri). Totes les fotografies d'aquesta publicació compten amb el permís dels artistes.
Els partidaris de Mursi s'enfronten als opositors per tot Egipte
L'anticipada confrontació entre els partidaris dels Germans Musulmans i els manifestants que demandaven la destitució de l'expresident egipci Muhàmmad Mursi va tenir lloc finalment el 6 de juliol.
El drama es va desenvolupar en directe per televisió i fou retransmès per canals locals i internacionals.
Almenys 17 persones han mort i més de 400 manifestants han resultat ferits en els diversos altercats que s'han produït a tot el país i que molts a les xarxes socials descriuen com "previsibles" i "surrealistes".
Ayman Mohyeldin, corresponsal a Egipte per a NBC News, tuitejava:
@AymanM: Milers de manifestants favorables a Mursi creuen el pont 6 d'Octubre cap a Tahrir.
Un helicòpter militar sobrevola l'escena pic.twitter.com/SMbqFvQKAo
La primera línia de batalla a la cornisa del Nil.
Fotografia compartida per @SherineT a Twitter
La corresponsal d'Al Jazeera al Caire Sherine Tadros afegia:
@SherineT: Caos absolut ací a Maspero.
Milers contra milers.
Batalles al carrer.
Ferits per terra
Maspero és l'edifici de la televisió i la ràdio estatals al centre del Caire i es troba a tan sols un metres de la plaça Tahrir, on els manifestants contraris a Mursi continuen les celebracions per l'enderrocament del règim.
I Andy Carvin remarcava:
@acarvin: Imatges surrealistes en aje ara mateix - al voltant d'una dotzena d'individus llancen pedres, cadascun d'ells il·luminat per un làser verd que els converteix en objectiu de l'altre bàndol
I tot això sols al Caire.
Però hi ha disturbis també a altres parts del país.
Mustafà Hussein escrivia:
@moftasa: Batalles als carrers d'Alexandria en aquests moments.
Es poden seguir en directe a través d'Al Arabiya.
Milers de manifestants favorables a Mursi creuen el pont 6 d'Octubre.
Fotografia compartida per @AymanM a Twitter
Muhàmmad Fadel Fahmy afegia:
@Repent11: Un periodista de Suez m'acaba de cridar per dir-me que continua l'intensa lluita entre l'exèrcit i els partidaris de Mursi.
Trets i molts ferits.
I Ahmet Mwaheb, des d'Ismailia, preguntava :
@AhmedMwaheb: On està l'exèrcit?
Hi ha guerra al carrers d'Ismailia i els Germans tenen tot tipus d'armes
Els altercats, àmpliament esperats i temuts, arriben dos dies després que Mursi, el candidat dels Germans Musulmans que va arribar a la presidència del país fa un any, fóra expulsat del poder pels militars , arran de les massives protestes que exigien la seua dimissió i el final del règim dels Germans Musulmans a Egipte.
Molts responsabilitzen els militars, l'antic règim i els Germans Musulmans.
Philip Rizk apuntava:
@tabulagaza: Militars / antic règim + germans són els culpables per les malaltisses batalles armades prop de tahrir.
L'odi creix entre els bàndols amb cada tret que es dispara
Muhàmmad Maree concloïa:
Itàlia: condemnen un multimilionari pel "desastre ecològic criminal" de l'amiant
El tribunal d'apel·lacions de Torí, sota la presidència d'Alberto Oggè, va confirmar el 3 de juny de 2013 la condemna en primera instància del multimilionari suís Stephan Schmidheiny , pel càrrec de "desastre ecològic criminal", incrementant-ne així la pena.
Els acusats presents haurien d'haver estat dos, però després de la condemna en primera instància, el baró belga Louis de Cartier de Marchienne va morir a l'edat de 92 anys, pocs dies abans de la decisió del tribunal d'apel·lacions.
El tribunal ha constatat l'extinció de l'acció pública com a conseqüència del seu decés.
Es tractava, segons diverses fonts, del major procés per catàstrofe ecològica de la història europea fins la data amb 2.890 víctimes (treballadors i residents locals), dels quals més de 2.000 han mort i la resta ha de viure amb greus patologies.
Biagio Chiariello escrivia al blog col·lectiu fanpage.it:
Almenys 500 persones vingudes a bord de set autobusos esperaven amb angoixa el veredicte d'apel·lació.
Els demandants, les famílies dels treballadors morts pel càncer o simples residents dels llocs on es trobaven les fàbriques de producció de fibra d'amiant (Casale Monferrato a la província d'Alessandria, Cavagnolo prop de Torí, Bagnoli prop de Nàpols, Rubiera prop de Reggio de l'Emília) són actualment vora 6.000.
El veredicte ha estès la responsabilitat de la imputació també a les víctimes de les darreres dues fàbriques, un cop la sentència havia estat pronunciada.
Schmydheiny fou declarat no culpable pel període que va de juny del 1966 al 1976.
En aquest mateix blog fanpage.it, un altre post d'Antonio Palma aporta detalls de les sumes que el multimilionari suís haurà de pagar a les diferents parts afectades:
La suma més elevada acordada pel tribunal que presideix Alessandro Oggè anirà a la comuna de Casale Monferrato a la província d'Alessandria, una de les comunes més perjudicades pel terrible desastre ecològic provocat per la multinacional de l'amiant i on vivien prop de la meitat de les víctimes.
A aquesta comuna es destinaran 30.9 milions d'euros, una xifra encara major que els 25 milions que es sol·licitaven en primera instància.
La família de cadascuna de les víctimes rebrà 30.000 € com a compensació.
L'autor afegeix :
Una compensació substancial anirà igualment a la región del Piemont, a la qual corresponen 20 milions d'euros.
La "sentència Eternit" (que rep el nom de l'empresa fabricant dels materials de construcció a partir de fibrociment) ha acordat també atorgar 100.000 € a cada sindicat de la part civil i 70.000 € a cadascuna de les dues associacions ecològiques, WWF i Legambiente.
Una única excepció en matèria de compensació, la d'INAIL (associació per als accidentats al treball) a la qual el tribunal no ha reconegut cap dret a la reparació malgrat que aquella havia portat a terme accions força oneroses en matèria de compensacions econòmiques.
L'amiant va segar moltes vides i n'és també responsable de greus patologies a tot el món.
Tanmateix, en bona part dels casos, les víctimes encara no han tingut la satisfacció de veure els culpables asseguts a la banqueta dels acusats.
Massimo Gigliotti escrivia a la pàgina scienze-naturali.it :
Itàlia disposa actualment d'una llei que defén d'utilitzar l'amiant, també prohibit a Europa, però això no s'ha fet extensiu més que a 44 països i n'hi ha molts, com Rússia, Canadà, Xina, Brasil o Tailàndia, que encara el fan servir.
Els Estats Units, per tal d'eludir el problema, van tenir la idea de transferir la indústria de l'amiant a Mèxic, on no s'informa els treballadors del perill; Canadà produeix i exporta l'amiant guardant-se molt bé d'utilitzar el seu propi territori."
A més a més, fins i tot a Itàlia encara es poden trobar diverses quantitats d'amiant disseminades una mica per tot el territori nacional: a les escoles, a residències privades o en la naturalesa.
Dario Scacciavento escrivia en aamterranuova :
Tot i que l'extracció i la comercialització de l'Eternit i de l'amiant foren prohibides el 1992, els epidemiologistes preveuen un repunt de la malaltia al voltant del 2020.
El veredicte de la cort de Torí ha donat un impuls colossal a les associacions de víctimes i a les famílies i, en general, a la societat civil arreu del món per continuar la lluita contra la pol·lució industrial i, en particular, aquella provocada per l'amiant.
Santo Della Volpe escrivia al lloc web articolo21.org:
De fet, les associacions en contra de l'amiant de França, Bèlgica, Suïssa, Brasil i altres països d'Amèrica del Sud, reunides a Casale Monferrato ja s'hi han posat d'acord per obtenir el màxim benefici possible d'aquesta decisió als seus territoris on no sols fan servir encara l'Eternit i les diferents fibres d'amiant, sinó que també els produeixen.
Abans de marxar de Torí, les associacions de víctimes de França (ANDEVA), Bèlgica (ABEVA), Regne Unit (AVSGF i altres), EUA (ADAO), Brasil (ABREA), Espanya (FEDAVICA), Austràlia (ADSA), Canadà (CANSAV), Corea, Índia (OHSA i altres), Sudàfrica, Perú (APEVA) i Alemanya, així com l'AFEVA italiana, van fer públic un comunicat de premsa per exigir a les Nacions Unides que l'amiant siga inclòs a la llista dels productes químics de la Convenció de Rotterdam que estableix regles d'importació i exportació per a determinats productes i pesticides perillosos.
A Espanya asbestosinthedock.ning.com va fer l'anunci següent :
Durant els dies 10 i 11 de juny, a partir de les 9:30h, tindrà lloc davant del Jutjat Social número 5 de Sevilla (Edifici NOGA, Avinguda de la Buhaira), la celebració del primer judici col·lectiu en defensa dels afectats per l'amiant contra l'empresa URALITA, que al llarg de vora 60 anys va desenvolupar la seua activitat industrial de producció de materials de fibrociment en aquesta ciutat, concretament en el conegut barri de Bellavista.
La cobdícia no ha de primar sobre el dret a la salut dels treballadors.
Com va declarar Raffaele Guariniello , en nom del ministeri públic: aquesta decisió és un autèntic "himne a la vida".
La història del vídeo de l'arrest (fals) de Mursi
El 3 de juliol de 2013 Mursi va ser destituït pels militars egipcis després d'haver sigut president durant un any.
Des del 30 de juny, data del primer aniversari del seu govern, milions de persones s'havien aplegat per tot Egipte per demanar que ell i els seus Germans Musulmans deixaren el poder.
El mateix dia, l'exèrcit egipci va nomenar un nou president interí, va suspendre la Constitució i va prometre que prompte es convocarien eleccions presidencials i parlamentàries.
Aquest vídeo i el moment de la seua publicació, que va coincidir amb la publicació de la notícia que Mursi es trobava sota arrest domiciliari, ha generat certa confusió.
Iyad El-Baghdadi assenyalava:
@iyad_elbaghdadi: El suposat vídeo de l'arrest de #Morsi .
Algú diu moltes vegades "ha d'eixir emmanillat". http://bit.ly/12mCD28 #Egypt
@iyad_elbaghdadi: No entenc el context del vídeo de l'arrest de #Morsi .
Alguns oficials de l'exèrcit, però què fan els ciutadans allí? http://bit.ly/12mCD28 #Egypt
En un primer moment, la periodista Jenan Moussa va compartir l'enllaç del vídeo a Twitter, però després l'eliminà.
Ho explicava així:
@jenanmoussa: Esborre el vídeo del presumpte arrest de Mursi.
No està confirmat.
Disculpes.
I Egyptocracy tuitejava:
@amirahoweidy: Mursi sota arrest domiciliari.
No es pot accedir a cap representant dels Germnas Musulmana.
Tots els canals religiosos desconnectats.
Els islamistes guarden silenci.
La "revolució popular" d'Egipte vista pels russos
Les protestes que han fet trontollar Turquia, el Brasil i Bulgària aquest estiu han arribat finalment a Egipte, on una sèrie de manifestacions multitudinàries en contra de les polítiques islamistes del president Muhàmmad Mursi ha desembocat en una segona revolució, o un cínic cop d'estat (segons a qui es pregunti).
Mursi va ser expulsat i arrestat, es va suspendre la constitució i el liberal Muhàmmad el-Baradei va ser elegit primer ministre interí.
Els seguidors de Mursi, molts dels quals són membres dels Germans Musulmans, es van enfrontar amb la policia i amb manifestants en contra de Mursi, la qual cosa va crear una situació d'agitació civil general que es va saldar amb almenys trenta morts i més de mil ferits .
Atès que les tensions socials no disminuïen, el 7 de juliol de 2013 el president de Rússia, Vladímir Putin, va avisar que Egipte es dirigia cap a una guerra civil .
De la mateixa manera que amb les anteriors protestes, des de Rússia s'han anat seguint activament els esdeveniments d'Egipte.
Molts russos tenen una opinió positiva de l'actuació de l'exèrcit per expulsar Mursi, o fins i tot eviten fer cap referència a l'exèrcit i veuen el procés com una revolució popular.
Per exemple, Ciril Gontxarov , estudiant de Moscou involucrat en la política juvenil, en una publicació al Facebook es mostrava especialment impressionat amb el que ell considera una expulsió de naturalesa no jeràrquica:
El més sorprenent d'Egipte és que no hi ha hagut cap "Consell de Coordinació de l'Oposició" .
La gent simplement s'ha fet amb el poder sense cap líder.
Aquesta opinió, però, va ser titllada d'"innocent" per altres usuaris.
Un d'ells li va contestar de manera lacònica:
La gent amb uniforme simplement s'ha fet amb el poder, és clar.
Aleksandr Ivanov , que s'autoanomena comunista, també es mostrava d'acord amb el que va anomenar "la revolució" i va atacar aquells que suggerien que l'exèrcit no estava actuant en interès del poble:
Bé, al món àrab l'exèrcit ocupa un lloc molt important.
A més, està al costat del poble.
Ja veurem què passa.
Alguns russos liberals com el periodista Dmitri Bavyrin tampoc semblava que tinguessin cap problema amb la destitució d'un president elegit democràticament, sempre que aquest president fos islamista.
Bavyrin argumentava amb sarcasme que l'islamisme és l'antítesi dels infantils "hipsters" que van iniciar la primera revolució, però que van perdre el control del procés democràtic:
Ha guanyat un islamista i ha començat a treballar per al benefici dels islamistes, els quals contradiuen el pensament "hipster" bàsic sobre la democràcia.
Els "hipsters" han tornat a sortir al carrer, i és llavors quan l'exèrcit se n'ha cansat.
Els militars s'han carregat la democràcia... perquè pots tenir democràcia, o pots tenir el-Baradei, però no els dos alhora.
Jo, em quedo amb l'exèrcit.
De les opinions de Bavyrin i Ivanov, se'n va fer ressò Anton Kapxuk , cantant de rock i comunista, que va desitjar sort als seus "camarades egipcis" en les seves protestes:
no va treballar per millorar la vida de les persones.
Durant el seu mandat, els objectius de la revolució no estaven garantits.
En comptes d'això, va començar a islamitzar el país i tot això va desencadenar protestes multitudinàries.
Es va adoptar una constitució islàmica, que de cap manera podia ser qualificada de democràtica.
Era evident que els dies de Mursi estaven comptats.
El paper principal a les revolucions normalment recau en mans de l'exèrcit.
Si els militars no es col·loquen en el bàndol de la revolta, és poc probable que s'aconsegueixi enderrocar l' ordre.
Durant la revolució anterior, l'exèrcit va tenir el paper decisiu.
I el mateix ha passat aquest cop.
L'enderrocament és total.
Els islamistes han estat expulsats del poder i molts d'ells fins i tot han estat arrestats.
L'exèrcit ha promès que es convocaran eleccions democràtiques.
Altres persones es mostraven menys optimistes.
El bloguer Aleksandr Txernokozov creu que l'expulsió de Mursi es deu al "virus de la revolució" que havia arrelat a Egipte des de la destitució de Mubàrak i que el que està passant fa pensar en "l'inici d'una guerra civil" .
En el seu LiveJournal, Txernokozov avisava:
Els líders dels Germans Musulmans ja han estat arrestats.
Hi ha informes que mostren que el número d'arrestats ascendeix a centenars o, segons alguns, a milers de participants actius en el moviment.
Els Germans Musulmans s'estan preparant seriosament per a les accions de protesta.
De fet, l'acció més gran ja ha començat.
El factor més important aquí és que estan disposats a sacrificar les seves vides...
Pel que sembla, l'usuari de Twitter Aleksandr Barbaxov és un dels pocs bloguers de RuNet que respecten les institucions democràtiques.
A mi tampoc m'agrada l'islamista Mursi, però va ser elegit president DE MANERA LEGÍTIMA!
Es tracta d'un precedent perillós per als egipcis. #Egypt
La destitució de Mursi per part de l'exèrcit demostra el fracàs de la política formal a Egipte.
Unes estructures democràtiques dèbils, un electorat molt polaritzat i una elit militar arrelada han donat pas a un resultat que probablement i tristament no s'hauria pogut evitar.
Mentre l'oposició més d'esquerres a Rússia no té manies a afirmar que la democràcia parlamentària és una farsa, el fet que molts dels russos autoproclamats liberals acceptin aquest cop d'estat és una prova que la tradició genuïnament liberal de Rússia ha fracassat.
Aquest post forma part la nostra cobertura especial Els egipcis enderroquen Mursi.
El 30 de juny es va complir un any de l'arribada al poder del president Muhàmmad Mursi i els egipcis ho van celebrar a l'ample i llarg del país amb manifestacions massives en les quals demanaven que deposara el càrrec.
Es diu que la campanya en contra de Mursi, batejada com Tamarrod, que significa 'rebel', ha recollit fins el moment més de 22 milions de signatures de ciutadans que exigeixen eleccions presidencials anticipades.
Diu el bloguer egipci Nermeen Edrees:
@NermeenEdrees : La gent reprèn ara el que es va encetar el febrer del 2011 #Egypt
Wael Khalil explica :
@wael : El poble vol enderrocar el règim... de debó
El 25 de gener del 2011, els egipcis van unir les seues veus per protestar contra el govern de Hosni Mubàrak que durava ja 32 anys.
Divuit dies després, Mubàrak va dimitir.
De manera provisional, Egipte va quedar sota el govern del Consell Suprem de les Forces Armades (CSFA).
Després de les eleccions, Mursi, el candidat dels Germans Musulmans, va ocupar el lloc de Mubàrak i es va convertir en el nou president del país el 30 de juny del 2012.
Un any més tard, els egipcis es llancen novament al carrer per demanar la dimissió de Mursi i la fi del govern dels Germans Musulmans a Egipte.
El periodista Muhàmmad Abdelfattah va informar-ne així:
Manifestants egipcis s'apleguen a la plaça Tahrir.
Fotografia compartida per @LamiaHassan a Twitter
@mfatta7 : Sembla que hi ha protestes a aldees i carrerons on la gent mai s'havia manifestat abans. #Egypt
Els manifestants van tornar a la plaça Tahrir, l'epicentre de la revolució egípcia, al cor del Caire.
Sols al Caire, el primer dia, s'havien organitzat diverses marxes, en direcció a la plaça Tahrir i al palau presidencial.
Tanmateix, també hi havia els partidaris de Mursi, que van organitzar manifestacions simultànies a les dels opositors al règim.
Un temor que molts alberguen és que es produisca un xoc entre les dues faccions, amb violència i vessament de sang.
Tendes de campanya a la plaça Tahrir la nit del 29 de juny, vespra de les protestes en contra de Mursi.
Fotografia compartida per @JanoCharbel a Twitter.El bloguer egipci Zeinobia va compartir a més una altra preocupació:
El Departament d'Estat dels Estats Units va emetre una alerta per als qui planejaven viatjar a Egipte. Crec que és normal després de l'assassinat del ciutadà nord-americà Andrew Pochter als enfrontaments d'ahir a Alexandria.
Els marines dels Estats Units ja han alertat els països del sud d'Europa per què el que va passar a Benghazi no es repetisca al Caire.
Heu de saber que els ultraradicals pronacionalistes, militaristes i nasseristes han instat els manifestants no sols a protestar, sinó també a atacar l'ambaixada dels Estats Units.
Aquestes crides són resultat del creixent sentiment antiamericà que regna entre els no islamistes, que pensen que l'administració Obama està esbiaixada a favor dels Germans Musualmans.
Tothom odia l'ambaixadora nord-americana Anne Paterson i molts egipcis la consideren la versió americana de Lord Cromer.
Crec que als Germans Musulmans els encantaria que els manifestants assaltaren l'ambaixada dels Estats Units, així els seus adversaris polítics i també l'exèrcit egipci perdrien tota credibilitat de cara a Washington.
El primer any de Mursi com a cap de govern ha estat un mal any per als egipcis, que han patit l'escassetat de combustible i d'electricitat, entre moltes altres dificultats:
@Selnadeem : La majoria de la gent diu que com que els seus cotxes no tenen gasolina, no pogueren anar a treballar i decidiren unir-se a la protesta de Tahrir. #Egypt #30_june
L'activista i bloguer egipci Alaa Abd El Fattah va compartir la següent nota al seu Facebook:
Des que la meua mare em va ridiculitzar per l'estat de depressió en què em trobava i em va ensenyar com, quan la gent pren el carrer per fer fora els seus governants, aquest s'esdevé l'únic interès que realment importat i tots els plans i conspiracions dels oportunistes no compten, he decidit abraçar l'optimisme.
Demà serà millor, passe el que passe.
Per unificar les columnes de revolucionaris, m'agradaria que us posareu d'acord en els punts següents:
* Enderrocar tots els que torturen i maten persones i les humilien
* Enderrocar tots els que roben al poble, destrueixen les seues cases, salut i entorn
* Enderrocar tots els que neguen a la gent la seua felicitat, sominis i aspiracions, ja siga mitjançant l'opressió, la pobresa o la tutela moral
* Enderrocar tots els que es reconcilien o cooperen amb els sionistes
* Enderrocar tots aquells que basen les seues decisions en l'aprovació dels americans
* Enderrocar tots aquells que tenen el poder sense l'aprovació del poble i de tots aqulls que governen en contra de l'aprovació del poble
* Enderrocar tots aquells que han ajudat qualsevol que haja comès els crims abans esmentats de manera que escapen a tota responsabilitat
Molts tenen ganes d'unir-se a les protestes:
Donia Iskandar va tuitejar :
@Donia_Iskandar: Que tothom es dutxe, bega te o cafè, sega amb la seua família una estona, rese i després isca al carrer a protestar contra Mursi i els Germans Musulmans
Altres brinden consells als manifestants sobre com protegir-se en Internet.
Lobna Darwish tuitejava:
@lobna : Desconnecteu l'actualització automàtica dels vostres correus electrònics al mòbil quan useu xarxes obertes al voltant del palau i no introduiu contrasenyes, ni tan sols si feu servir https
@lobna : No envieu cap informació per Internet si no voleu que arribe a mans de la seguretat de l'estat, de l'exèrcit, de Mursi o de la vostra mare quan esteu al voltant del palau
I Bassem Sabry adverteix als manifestants que no mengen o beguen res que els haja pogut oferir un desconegut, després que alguns manifestants d'Alexandria foren presumptament intoxicats amb aigua contaminada distribuïda durant una protesta:
@Bassem_Sabry : Ningú ha d'acceptar menjar o aigua d'estranys.
Hi ha informes que recullen la intoxicació d'alguns manifestants després d'haver begut botelles d'aigua potable distribuïdes per estranys
Partidaris de Mursi amb pals i escuts al Caire.
Fotografia compartida per Kareem Fahim (@kfahim) a Twitter.
Tal i com estaven les coses, s'esperava que el dia 30 fóra un dia amb incidents.
El periodista Evan Hill va informar:
@evanchill : Una gran columna de vora 150 homes corren a través de la manifestació amb pals i cascos, potser la meitat d'ells porten escuts metàl·lics a joc
El seu informe coincideix amb aquesta fotografia compartida per Kareem Fahim a Twitter, que mostra els partidaris de Mursi armats amb pals i escuts i amb cascos.
Resteu atents a la cobertura dels esdeveniments des d'Egipte.
L'expresident egipci Muhàmmad Mursi es desfoga a Twitter
Muhàmmad Mursi ja no és el president d'Egipte.
En comptes d'això, es desfoga a través del seu compte verificat a Twitter, @Egypresidency .
El regnat d'un any de Mursi va acabar prematurament, a causa de les nombroses manifestacions arreu del país que, des del 30 de juny, exigien la seva dimissió.
El coronel general de les Forces Armades Egípcies, Abdel Fatah al-Sisi, va anunciar en una retransmissió en directe que el cap del Tribunal Constitucional, Adli Mansour, seria el nou president provisional i que es formaria un govern nacional tecnòcrata.
Al-Sisi també va anunciar que s'havia suspès la Consitució egípcia i que s'iniciaria el procés per dur a terme eleccions presidencials i parlamentàries.
En un seguit de tuits, en anglès, Mursi va descriure les accions dutes a terme per l'exèrcit:
@EgyPresidency: President Mursi: Les mesures anunciades pel cap de les Forces Armades constitueixen un cop d'estat en tota regla que tots els homes lliures de la nostra nació rebutgen categòricament.
Afegeix:
@EgyPresidency: President Mursi: Tots els homes lliures que van esforçar-se per construir un Egipte civil i democràtic rebutgen l'anunci de les Forces Armades.
I destaca:
Mursi també demana que s'eviti vessar sang:
Uzbekistan: Un vídeo en defensa de l'homosexualitat es fa viral
L'homosexualitat és il·legal a l'Uzbekistan, on els governants i la major part de la societat tenen una actitud negativa envers els grups LGBT.
Ara bé, recentment, un músic misteriós ha fet furor a YouTube amb una cançó que parla de la dolçor del te prohibit i recorda al món que els uzbeks també poden ser gais.
Durant l'època soviètica, l'homosexualitat era criminalitzada d'acord amb l'article 121 del codi penal de l'URSS. Només dos dels quinze estats que van sorgir de la desfeta de la Unió el 1991 van mantenir aquesta clàusula: l'Uzbekistan i el Turkmenistan.
Actualment, l'Uzbekistan castiga la pràctica homosexual amb tres anys de presó i Islam Karimov, el líder del país des de fa més de vint anys, ha dit que l'homosexualitat és "fastigosa" per als uzbeks.
Aparentment, depèn de quins uzbeks.
El mes passat, un músic del qual no se n'havia sentit a parlar va causar sensació amb un provocador vídeo a YouTube.
En ell, un solista masculí, de qui no se'n diu el nom, membre d'un grup anomenat Asal Choi apareix transvestit i li canta una senzilla cançó en uzbek a un company de l'oficina.
El clip va generar intercanvis de comentaris força encesos entre usuaris de YouTube i als blogs que reproduïen el vídeo.
Hi va haver uzbeks que acusaven el cantant d'Asal Choi "d'avergonyir la nació", mentre que d'altres li reconeixien el mèrit de tractar un tema tabú.
Beu-te'm com el teu te de mel, digues-me el teu te dolç.
Això no és res més que una burla i una maledicció per a la nació uzbeka, l'última cosa de la qual la societat uzbeka era lliure.
Quina desgràcia!
Un altre usuari, Arnal Toktomamatov va dir :
Hi ha res més patètic que un uzbek ?
Només un romanès sodomitzat.
Si fem cas sols dels comentaris, sembla que la mentalitat de l'Uzbekistan no ha canviat des del segle XV.
El president permanent del país, Islam Karimov no és l'únic a qui no agrada la idea que "homes es casin amb homes".
El líder del partit de l'oposició Erk , el refugiat polític Muhammad Salih , comparteix una visió similar.
Salih fins i tot es va enxarxar en un intercanvi d'insults amb Galima Bukharbaeva, editora del web independent de la diàspora Uznews , sobre l'assumpte de l'islam i l'homosexualitat.
El butlletí The Central Asia News va recuperar una declaració seua de maig del 2012 en la qual deia:
Sóc defensor de les maneres civilitzades d'excloure gais i altra gent malalta de la nostra comunitat, per tal que no infectin gent sana.
A Uznews, un usuari anomenat Renat s'oposava a aquesta visió:
L'Uzbekistan ha de reconèixer el dret a la privacitat dels seus ciutadans.
Qui dorm amb qui després de la feina no hauria de preocupar els serveis de seguretat uzbeks i la policia.
Entre un dos i un cinc per cent de la població de qualsevol societat és considerada homosexual (i més si hi incloem els bisexuals!).
Ni el codi penal més brutal ni les escriptures "sagrades" poden negar les lleis de la natura.
El fet que les estrelles del pop atreguin l'atenció de la societat uzbeka cap a aquest problema s'ha de rebre com una bona notícia.
La falsa moralitat medieval s'hauria de destruir per sempre!
Un altre usuari, Некто, diu :
No estic en contra dels homosexuals, no.
Puc escoltar Elton John, Txaikovski o Freddie Mercury.
Però estic en contra de la seva actitud desafiant cap a la resta, en contra d'algú que dicti què és una norma i què no ho és.
Hi ha uns quants fonaments sobre els quals s'ha erigit la societat.
I li correspon a aquesta societat decidir què és normal i què no ho és.
No és cosa de les lleis que molts grups de pressió gais intenten introduir a molts països.
Un altre usuari, Ash apunta amb sarcasme:
No he llegit tots els comentaris de la gent il·lustre, però després de fer-los una ullada, sembla que tots dos equips són bons - els homòfobs contra els "admiradors dels qui fingeixen ser dones".
Una cosa és ben clara, els nostres fills seran hereus d'un món pitjor.
Gràcies!
No es mereixen els aplaudiments.
N.B. Per als uzbeks contraris a l'homosexualitat, el fet que la cançó fos en uzbek i no en rus és potser el més irritant.
Per a més informació sobre els intents del govern uzbek per controlar els elements "no uzbeks" de la xarxa, podeu llegir l'article de la Sarah Kendzior al web Registan: Per què l'Uzbekistan va prohibir la Viquipèdia ?
Aquest article forma part del projecte "GV Central Asia Interns Project" de la Universitat Americana de l'Àsia Central a Bixkek, Kirguizistan.
El nou decret sobre Internet al Vietnam: prohibirà compartir notícies? Tots els enllaços porten a pàgines en anglès, excepte quan s'indica el contrari.
El nou decret sobre Internet del Vietnam, que es va fer públic el 31 de juliol, ha aixecat instantàniament controvèrsia perquè, suposadament, conté diverses clàusules que prohibeixen compartir notícies a vàries xarxes socials.
No obstant això, el govern ha clarificat que el decret només té l'objectiu de protegir els drets d'autor.
Aquesta nova regulació entrarà en vigor a partir del proper 1 de setembre.
El dia 15 de juliol el primer ministre, Nguyen Tan Dung, va signar el decret 72/2013/ND-CP, sota el títol "Gestió, abastiment, ús dels serveis d'Internet i contingut informatiu en línia".
Consta de 6 capítols i de 46 articles sobre els temes següents:
… els serveis i recursos de la xarxa, la gestió, l'abastiment, l'ús d'informació en línia, l'establiment de pàgines web i xarxes socials, la informació sobre xarxes de telecomunicació, els jocs en línia i la protecció i la seguretat de la informació en línia.
Un cibercafè al Vietnam.
Imatge de la pàgina de Flickr de mikecogh (Llicència CC)
Però la controvertida clàusula 20.4 del decret ha molestat molta gent pel fet de prohibir la "informació compilada":
… una pàgina web d'informació personal és una pàgina creada per un individu pròpiament o a través d'una xarxa social.
Una pàgina d'aquest tipus hauria d'utilitzar-se per a donar i intercanviar informació únicament sobre aquest individu perquè no en representa cap altre ni cap organització, i no està permès difondre informació compilada
Què és exactament la "informació compilada"?
El diari Tuổi Trẻ cita el Departament de Radiodifusió i d'Informació Electrònica del Vietnam, que l'interpreta com un recordatori per als individus de no "citar o compartir informació d'agències de premsa o de pàgines web d'agències del govern".
El viceministre d'Informació i Comunicació, Le Nam Thang, ha afirmat que el nou decret té l'objectiu de prevenir el mal ús d'Internet a l'hora de divulgar informació falsa.
També va dirigit a ajudar els usuaris a "trobar informació neta i correcta a la xarxa".
Els propietaris d'una pàgina web persona només poden difondre la seva informació personal. Està prohibit agafar notícies de les agències d'informació i utilitzar-les com a pròpia
Tal i com s'esperava, la llei també enumera algunes activitats prohibides (Article 5):
… la informació contra el Vietnam, que posi en perill la seguretat nacional, l'ordre social, la unitat nacional o qualsevol informació que distorsioni, calumniï o difami el prestigi d'organitzacions o l'honor o la dignitat dels individus.
El Comitè de Drets Humans del Vietnam, que afirma que el decret "és ple de punts febles i incompatible amb les lleis i els estendards internacionals de drets humans", menciona una altra clàusula potencialment perillosa del decret:
L'article 25 exigeix la filtració de qualsevol tipus d'informació a Internet i interpreta en un primer moment que aquesta informació es troba entre els "actes prohibits" que es resumeixen a l'article 5.
Els proveïdors de serveis d'Internet estrangers han de donar informació sobre els usuaris quan els cossos d'investigació ho demanen.
Les autoritats del Vietnam han organitzat immediatament fòrum de premsa per corregir el "malentès" que ha causat la publicació del decret.
Asseguren que el decret pretén facilitar el desenvolupament dels estendards d'Internet al país:
El decret genera condicions per al desenvolupament de protocols d'informació en línia a través de les llicències de pàgines webs, xarxes socials i registres de subministrament de servei.
També insisteixen que el decret no té la intenció de prohibir als individus compartir informació a les xarxes socials:
El decret 72 no conté cap paraula o frase que prohibeixi als individus l'ús de xarxes socials per tal de compartir i recopilar informació. Per tant, no és cap mena d'amenaça per als reporters en línia o per als bloguers. Segons el decret, els individus tenen el dret de recopilar i compartir informació a les xarxes socials.
Estipula que els individus poden citar informació i afegir-hi enllaços a la font d'informació per tal que altres persones puguin fer ús de tota la informació original.
El decret té l'objectiu de protegir els drets de propietat intel·lectual i els drets d'autor de les agències de premsa.
De fet, moltes agències de premsa es preocupen pels drets d'autor.
Així mateix, l'augment de casos d'infracció de drets d'autor ha alarmat moltes empreses i negocis.
Steven Millward, però, de Tech in Asia, pensa que el nou decret sobre Internet del Vietnam no solucionarà el problema:
Sembla que el Vietnam apunta als mitjans de comunicació social i al fet de compartir a títol d'individu, més que no pas a solucionar la causa del problema: la pirateria de contingut per part de pàgines web de notícies mandroses.
Segurament, la regulació de la indústria dels mitjans de comunicació seria un moviment millor que no pas aquest tipus de prohibició.
Reporters Sense Fronteres critica el decret i el titlla de "l'ofensiva més severa contra la llibertat d'informació":
El decret que s'ha anunciat no és altra cosa que l'ofensiva més severa contra la llibertat d'informació des que el primer ministre, Nguyen Tan Dung, va signar un decret que imposava dures sancions als mitjans de comunicació el 2011.
Si entra en vigor, els vietnamites quedaran privats de la informació independent i sense pèls a la llengua que normalment circula pels blogs i fòrums.
El decret no té sentit i és extremadament perillós.
La implementació requerirà una vigilància massiva i constant per part del govern de tota la xarxa, un repte quasi impossible.
Alhora, però, reforçarà l'arsenal legislatiu que les autoritats tenen a la seva disposició.
Phil Robertson, de Human Rights Watch, es mostra preocupat perquè pensa que el decret s'utilitzarà en forma de "persecució selectiva":
S'ha establert aquesta llei per tal de permetre la persecució selectiva.
Aquesta llei s'utilitzarà contra certes persones que s'han convertit en un maldecap per a les autoritats de Hanoi.
Alemanya: manifestacions contra l'espionatge
Molts ciutadans i ciutadanes alemanys van sortir al carrer dissabte 27 de juliol per manifestar-se contra l'"Estat d'espionatge".
No sols veuen que corre perill la seva privacitat, sinó també els seus drets fonamentals i la mateixa democràcia.
Com a conseqüència de les revelacions d'Edward Snowden, el govern alemany es va veure abocat a explicar al públic el seu coneixement sobre l'espionatge dut a terme pels serveis secrets americans i britànics.
El ministre de l'Interior, Hans-Peter Friedrich, va posar la seguretat per sobre d'altres drets fonamentals i es va mostrar preocupat per la indignació que això havia provocat.
L'escriptora Juli Zeh, qui juntament amb altres personalitat va publicar una carta oberta al diari Frankfurter Allgemeine que posteriorment va aparèixer a Change.org , descriu l'Agència de Seguretat Nacional americana com una banda de lladres, en declaracions a la cadena de televisió pública ZDF.
Es pot llegir el text a Netzpolitik.de :
"Quan penso en l'assumpte de l'Agència de Seguretat Nacional, m'imagino una casa que ha estat saquejada per una banda de lladres.
Els seus habitants s'ho miren de fora.
L'administrador de la finca també s'ho queda mirant.
Potser criden els lladres des del darrere: 'exigim explicacions sense miraments.
Volem saber a quin joc es juga aquí'.
I els lladres els responen: 'Tot va bé'; pugen al cotxe i se'n van.
Ni escoltar, ni veure, ni parlar.
Imatges de la cancellera Merkel, el ministre de l'Interior Friedrich i el cap de la Cancelleria Federal Ronald Pofalla a una manifestació.
(Font: mw238 a Flickr amb CC BY-SA 2.0)
Jakob Jochmann descriu l'abolició de l'estat de dret a l'article "Política d'una societat paral·lela" de la manera següent:
Des que el ministre de l'Interior alemany va postular públicament els "súper drets fonamentals", que estan per sobre de les lleis fonamentals, la dissolució del contracte social és oficial.
Quan un govern es rendeix davant la realitat en lloc de manejar-la mitjançant la política, és com si el Leviatan es negués a complir les seves obligacions.
No obstant això, el problema no és del govern.
Podem parlar de les deficiències del sistema amb tot el dret del món perquè no hi ha correctiu per a la casta política, construïda sobre l'adveniment de la postdemocràcia.
Per als suposats sobirans -el poble-, no hi ha cap prova que garanteixi que s'intenti aturar l'abolició de l'estat de dret.
A més, no només hi ha una manca d'alternatives polítiques, sinó també d'urgència i de comunicació.
Diversos milers de persones es van manifestar el dia 27 de juliol i van donar la seva opinió sobre el govern d'Angela Merkel i els serveis secrets internacionals.
A continuació trobareu algunes impressions de la manifestació.
Alguns tuitaires van compartir fotos de pancartes que aclarien els motius pels quals participaven a la manifestació:
"Qui no tingui por de res, que no espanti els denunciants!" #StopWatchingUs #Prism #BND #Freiburg Abans només ens havíem de manifestar per una setmana laboral de 35 hores.
Avui es tracta de la llibertat més bàsica! #stopwatchingus
"No ens hem d'esperar fins que la lluita per la llibertat es qualifiqui d'alta traïció" (Erich Kästner) #StopWatchingUs #Freiburg
Manifestant, els vianants criden: "Ens prenem els vostres drets fonamentals seriosament!" <3 #stopwatchingus #leipzig #noprism
La calorada estival també va ser tractada a Twitter:
Us estic vigilant. #StopWatchingUs #berlin pic.twitter.com/haooYpcn77
— Markus Winkler (@mw238) 27 de juliol del 2013
Discriminació i agressions per parlar en valencià al festival Arenal Sound
Tres joves han denunciat un tractament discriminatori i agressions físiques per parlar en català al festival de música Arenal Sound celebrat a València, on, a l'igual que a Catalunya, tant el català com el castellà són llengües oficials.
Entre el 4 i el 7 d'agost se celebrava a Borriana (Castelló) la quarta edició del festival de música Arenal Sound.
La primera nit, Laura, una jove de Castelló, va veure com se li negava l'entrada al recinte per adreçar-se en català a l'agent de seguretat que controlava l'accés.
Segons va explicar Laura al diari electrònic Vilaweb, l’agent li va exigir a ella i als seus set amics que parlaren en espanyol, perquè no entenia cap altra llengua.
Quan l'agent va escorcollar Laura, li va trobar un esprai de defensa.
Amb aquesta excusa li va impedir l'entrada i va avisar la guàrdia civil.
El mateix guàrdia civil va recomanar a la jove que parlara en castellà si volia tornar a entrar, però ella i els seus amics van preferir renunciar al festival que al dret a parlar en la seua llengua i va demanar un full de reclamacions, que li van denegar perquè, segons els agents, el director del festival ja n'estava al corrent.
Laura i els seus amics es van llevar les polseres del festival per protestar contra una situació que no havia estat provocada per un problema real d'incomprensió lingüística, sinó per un tracte humiliant motivat per la llengua que parlaven.
La nit de diumenge, altres dos joves, assabentats del que li havia passat a Laura, van preguntar als agents si parlaven en català.
La mateixa agent involucrada en l’incident anterior se’ls va enfrontar.
Segons va relatar un d’ells, Christian, a Vilaweb, el seu amic va acusar l'agent de feixista i els fets es precipitaren.
Un d'ells va empentar Christian, que va caure a terra, i li va fer un cop de peu.
L'informe de l'hospital, que els joves van fer arribar a Vilaweb, dóna constància de l'agressió.
A hores d’ara, l’organització del festival continua sense oferir disculpes.
La seua pàgina de Facebook ha rebut alguns comentaris crítics, però de moment, les úniques declaracions es limiten a reproduir el que ja va manifestar el director David Sánchez: “El personal de seguretat era d’una empresa de Jaén i, per tant, no entenia el català”.
També va insistir que el festival no discrimina "per motius de llengua o origen" i que havien parlat amb l'empresa de seguretat per tal d'evitar que es repetiren situacions semblants.
No obstant això, la notícia que Francisco José López Perea, conegut neonazi, és el fundador d'Opcón Seguridad, l'empresa responsable de la seguretat del festival, fa que molts posen en dubte aquesta afirmació.
El valencià és la variant dialectal del català que es parla al País Valencià, comunitat autònoma de l'Estat espanyol situada al sud de Catalunya i a l'oest de les Illes Balears, autonomies que compten amb una història, llengua i cultura comunes.
El català és una de les quatre llengües cooficials de l'Estat espanyol (cadascuna als territoris corresponents) i l'Estatut d'Autonomia valencià li atorga la categoria de "llengua pròpia" del territori.
Tanmateix, segles de minorització i substitutció lingüística, han fet que la situació de desprotecció de la llengua siga major que a la veïna Catalunya i que es donen casos més greus d'agressions als drets dels qui la parlen.
Les manifestacions de suport als agredits i de repulsa cap a aquest tipus de comportaments discriminatoris no es van fer esperar a la xarxa, com ha succeït amb altes casos de catalanofòbia abans.
Per exemple, el cantautor de Xàtiva Feliu Ventura (@feliuventura) tuitejava:
Això s'ha d'acabar.
Aquest apartheid és terrorisme contra la valenciana manera de veure el món. http://t.co/pTuMa5zpKD — Feliu Ventura (@feliuventura) August 6, 2013
El còmic i presentador de televisió de Sueca, Eugeni Alemany (@EugeniAlemany) qüestionava la qualitat democràtica d'un país que encara avui ha d'assistir a situacions com les viscudes a l'Arenal Sound:
Diu molt dels fonaments d'un país el que el 99% dels "segurates" siguen d'extrema dreta.
Gent violenta i intolerant controlant?
Toca-te-la! — Eugeni Alemany (@EugeniAlemany) August 4, 2013
El músic i periodista Miquel Ramos (@Miquel_R) defensava el dret a parlar en català:
Contra les agressions feixistes als qui parlem valencià.
Contra la impunitat, #stopvalencianofobia — MiquelRamos (@Miquel_R) August 7, 2013
I de la mateixa manera, la filòloga Bàrbera M. (@barberamaria) piulava:
#stopvalencianofòbia No ens cansarem de dir que parlar en català no és cap delicte.
Per què els molesta tant que tenguem una llengua pròpia? — Bàrbera M. (@barberamaria) August 6, 2013
A més a més, mitjançant les xarxes socials, es va convocar una piulada massiva el 10 d'agost, amb les etiquetes #stopvalencianofòbia i @arenalsound per denunciar la discriminació lingüística i exigir que el festival demane disculpes.
A continuació, podeu llegir alguns dels tuits més destacats de la piulada convocada dissabte a la vesprada, com el de la periodista Amàlia Garrigós (@AmaliaGarrigos):
La nostra llengua només romandrà viva si l'estimem.
Només la podem estimar si la parlem. #StopValencianofòbia @arenalsound — Amàlia Garrigós (@AmaliaGarrigos) August 10, 2013
O el del músic Miquel Gironés (@miquelgirones), integrant del grup valencià més internacional, Obrint Pas, qui també va ser víctima d'una agressió policial pel fet de parlar en català:
M'agradaria que l'@ArenalSound no torne a contractar a eixa empresa de seguretat.
Per favor demaneu disculpes. #stopvalencianofòbia. — Miquel Girones (@miquelgirones) August 11, 2013
Egipte: "He sentit com una bala em passava literalment per sobre de l'espatlla"
El fotoperiodista egipci Mosa'ab Elshamy va rebre un tret que li va passar per sobre de l'espatlla. També li van robar l'equip mentre escapava de la plaça de Rabaa al-Adawiya del Caire, a Egipte, on es va dispersar violentament una seguda pro-Mursi .
Elshamy va publicar l'experiència a través d'una sèrie de missatges a Twitter que ens dóna una idea de com va estar l'evacuació de la seguda dels Germans Musulmans al districte de Nasr City de la ciutat.
Arribar a la seguda de Rabaa va estar la part fàcil:
Més fum negre sobre la plaça de Rabaa.
Es pot veure pràcticament des de qualsevol punt del districte de Nasr City.
Un cop allà, primer va haver de fer front als atacs amb gas lacrimogen:
El gas lacrimogen és insuportable.
Ha capturat l'horror que ha presenciat en una galeria de fotografies que ha publicat a Flickr .
L'escena a la primera línia de la plaça de Rabaa sembla un camp de batalla.
Els enfrontaments duren ja 6 hores.
Elshamy, sobre la topada amb els franctiradors:
El pitjor és no saber d'on provenen els trets.
T'aixoplugues sota el que tens més a prop i esperes que no passi res...
Però es manté al seu lloc prenent fotografies a mesura que els enfrontaments s'intensifiquen:
Els enfrontaments a la plaça de Rabaa s'intensifiquen...
Una bala li passa per sobre de l'espatlla i publica el missatge següent a Twitter:
He sentit com una bala em passava literalment per sobre de l'espatlla.
He sentit un brum semblant al d'un mosquit gegant quan vola a la velocitat de la llum.
Amb això i els perdigons d'escopeta a l'esquena, Elshamy decideix donar per acabada la feina: Això i els tres perdigons de l'esquena han estat la meva senyal de retirada.
Però la cosa no ha acabat aquí.
Mentre escapava de la plaça de Rabaa he topat amb un grup de vigilants locals que m'ha robat l'equip.
Per sort m'havia guardat la targeta de memòria SD als mitjons.
No us perdeu les fotografies d'Elshamy sobre els enfrontaments d'avui. Les trobareu al seu compte de Flickr.
El caricaturista Latuff amenaçat de mort per criticar la Policia Militar del Brasil
Un comentari del caricaturista Carlos Latuff , al seu Facebook, sobre el recent cas del presumpte assasinat de dos policies militars a mans del seu fill de 13 anys va suscitar reaccions inmediates a les xarxes socials, fins i tot amenaces de mort.
Conegut per "defensar causes humanitàries mitjançant les seues caricatures de traços simples i humor àcid", Latuff va escriure al seu perfil de Facebook, el passat dimarts 6 d'agost:
Nen mata el seu pare, que era policia de la ROTA... Eixe nen necessita dues coses: atenció psicològica i una medalla.
Es refereix al principal sospitós de l'assassinat de quatre adults de la mateixa família al barri Vila Brasilândia de São Paulo. El noi de 12 anys es va suïcidar després del crim, el passat 5 d'agost. El Departament d'Homicidis i Protecció de les Persones de la policia civil de São Paulo està investigant les circumstàncies polèmiques en què va tenir lloc aquest fet.
El pare del nen era sergent de la ROTA (Rondas Ostensivas Tobias de Aguiar), una tropa d'elit de la Policia Militar (PM) de São Paulo, coneguda per assassinar indiscriminadament, i la mare era caporal de la PM.
A les immediacions de la casa de la família també trobaren mortes l'àvia i la tia materna del nen.
En un moment en què s'aprofundeix en el debat sobre la desmilitarització de la policia al Brasil, després de les protestes massives que ocuparen els carrers del país el passat més de juny, són freqüents les caricatures de Latuff que critiquen l'acció de la policia.
En una entrada de Facebook del dia 7 d'agost, acceptava amb naturalitat les amenaces rebudes:
Al llarg dels meus 23 anys de professió com a caricaturista ja vaig ser detingut tres vegades per dibuixar contra la truculència de la policia brasilera, i ja vaig rebre incomptables amenaces, ja siga de jueus sionistes per les meues caricatures en favor dels palestins, ja siga d'extremistes musulmans per les meues caricatures sobre la qüestió egípcia i síria.
Per tant, les amenaces formen part del meu treball.
Ara, però, els policies militars i els seus seguidors han amenaçat el caricaturista de mort a les xarxes socials i ell mateix creu que corre perill.
Captura de pantalla d'un dels perfils dels policies militars que va amenaçar Lattuf a Facebook.
A més d'enumerar una sèrie de comentaris amenaçadors fets contra Latuff, la Revista Fórum recull les declaracions del caricaturista en les quals afirma que la frase va ser una “provocació”:
Es tracta d'un tema tabú.
No podem parlar de la violència policial al Brasil.
Vivim en un estat policial, i en aquest estat no pots ser crític, sinó t'amenacen.
El compromès art de Latuff que denuncia els crims de la Policia Militar/ROTA.
Caricatura de Carlos Latuff, ús lliure
Al seu Facebook, el 6 d'agost, va dir que no se sent intimidat i es reafirmava:
Qui coneix el meu treball sobre la violència policial, sap bé el que pense sobre l'actuació dels policies al Brasil i a l'estranger.
Sóc coherent amb el que crec.
Tot i això, al dia següent, el caricaturista va alertar sobre el perill real que corre i va responsabilitzar també l'estat brasiler de qualsevol cosa que li passe:
Aquesta vegada, gràcies a les xarxes socials, aquestes amenaces s'han potenciat per l'existència de comunitats relacionades amb les organitzacions policials, que reuneixen no sols membres actius de les forces de repressió, sinó també simpatitzants amb un perfil fascista, anticomunista, contrari al partit dels treballadors, masclista i homòfob.
Se sap que dos d'aquests perfils, el perfil Fardados e Armados i el de Rondas ostensivas tobias de aguiar "Rota" inciten els seus membres perquè emprenguen accions violentes contra mi.
I és molt possible que açò ocórrega, a fi de comptes, la policia mata!
No seria jo ni el primer ni l'últim.
Aquesta és la característica de les nostres policies, del nostre estat.
I si ocorre això, que se'n responsabilitzen els administradors d'aquestes comunitats i l'estat brasiler.
Campanya per la fi de la Policia Militar com a resposta a les amenaces proferides contra el caricaturista Carlos Latuff.
Art sobre les caricatures de Latuff, ús lliure.
Diverses organitzacions van mostrar la seua solidaritat amb l'MTST (Moviment dels treballadors sense sostre) , les Mães de Maio (Associació de Mares de la plaça de Maig) i el PSTU (Partit Socialista dels Treballadors Unificat) , que també va selecionar una sèrie d'amenaces publicades a les xarxes socials contra el caricaturista.
Missatges de suport tant individuals com d'organitzacions socials i polítiques, fins i tot de l'exterior , "van omplir la safata d'entrada" de l'autor.
El Diário Liberdade va tornar a publicar una carta que va difondre Latuff i va manifestar el seu suport envers el caricaturista.
El col·lectiu de comunicació Catarse va definir Latuff com "un artista i una persona fonamental en la defensa dels drets humans del Brasil i també de molts altres països on arriba el seu treball i la seua influència".
El director de 'El Viatge de Chihiro' critica el projecte de reforma de la Constitució japonesa
Hayao Miyazaki, guardonat director japonès de cinema d'animació, i altres membres del seu estudi han causat sensació amb un fullet on es pronuncien contra el desig dels representants del govern de canviar la Constitució del Japó, en la qual es renuncia a la guerra.
Hayao és el cofundador de Studio Ghibli, famós per la seva pel·lícula 'El Viatge de Chihiro', de 2001, un treball que atrau tant a nens com a adults al seu país.
El cineasta va començar a publicar revistes de temporada amb l'objectiu de tractar altres temes d'interès al marge de la producció cinematogràfica.
Mentre que el 75% dels membres del Cambra de Consellers estan a favor de modificar la Constitució japonesa, el número de juliol de la revista Neppu, que significa "vent càlid" en japonès, critica durament els avanços potencials dels membres de la Dieta per modificar la Constitució del país, que inclouen canvis en l'Article 9 per tal que les Forces d'Autodefensa del país puguin desplegar-se a l'exterior i en l'article 21 per controlar la llibertad d'expressió i de reunió.
L'esborrany de la nova Constitució del Partit Liberal Democràtic es va publicar el passat abril i ha format part del debat polític durant la recent 23ª elecció de la Cambra de Consellers .
Alguns crítics temen modificacions dels drets humans fonamentals i major concessions al poder militar.
Fa temps que el Partit Liberal Democràtic desitja modificar la Constitució, però potser la societat no mostri tant d'entusiasme com els Membres de la Dieta.
Segons una enquesta telefònica realitzada per Kyodo News , el 44% dels enquestats estava a favor de la modificació, mentre que el 38% n'estava en contra.
Atès que el partit governant va guanyar les eleccions amb un 52,61% dels vots dels ciutadans , el tercer índex de vot més baix després de la Segona Guerra Mundial, l'administració planeja canviar, en primer lloc, l'Article 96 amb la qual cosa es desfaria d'una clàusula dissenyada per a evitar una modificació imprudent de la Constitució.
Captura de pantalla de la pàgina web de Studio Ghibli en la qual s'inclou un enllaç de descàrrega de la revista en PDF.
El fullet, que consisteix en quatre articles de quatre col·laboradors de l'estudi, comença amb una breu descripció de l'ansietat al voltant del pla de modificació: "Qui comprèn bé el que el ministre Abe pensa fer en relació a la modificació de la Constitució?
És molt important expressar la nostra opinió de forma clara."
Cap dels autors desitja que es modifiqui la Constitució.
Sorprenentment, malgrat l'escassa distribució del fullet, aquestes inusuals crítiques tan explícites dels cineastes van cridar l'atenció dels principals mitjans de comunicació i per això, l'editor va decidir publicar la versió digital d'aquesta edició especial.
Normalment, la publicació s'envia al domicili dels subscriptors i es pot comprar a un nombre limitat de llibreries , però en aquest cas es va permetre la descàrrega durant el mes posterior a l'aparició d'aquest número.
Hayao descriu allò que hauria de defensar la Constitució:
Una Constitució és una meta.
No crec que la quantitat de pobres disminuís si una part d'aquesta es reescriu amb una formulació millor.
És impossible.
No obstant això, gràcies a la protecció de l'Article 9 i a la reconstrucció de la nostra economia després de la Segona Guerra Mundial, el Japó ha esdevingut un país on molt poca gent mor de fam.
Fins a un moment determinat, la gent, fins i tot els polítics de dretes, van intentar amb totes les seves forces arribar a aquesta meta, establida després de la guerra, i aconseguir una societat equitativa.
Tanmateix, quan es descobreix que no podem aspirar a un major creixement econòmic, sorgeixen opinions com ara "aquest sistema no és bo" o "s'han de reformar les prestacions socials".
Hi ha gent dolenta que abusa del sistema, però és una equivocació reformar el sistema només perquè la gent n'abusi.
Un dels articles de la Constitució que genera més debat és l'Article 9, en el qual s'estipula que els japonesos renuncien per sempre a la guerra.
L'existència de les Forces d'Autodefensa del Japó (que no són estrictament un exèrcit) s'adscriu a aquest article:
Capítol II.
Renúncia a la guerra
Article 9.
El poble japonès, en la seua aspiració sincera a una pau internacional basada en la justícia i l'odre, renuncia per sempre a la guerra com un dret sobirà de la nació i a l'amenaça o a l'ús de la força com una manera de solucionar disputes internacionals.
(2) Per tal d'acomplir l'objectiu expressat en el paràgraf precedent, d'ara en avant no es mantindran forces de terra, mar o aire com tampoc cap altre potencial bèl·lic.
No es reconeix el dret de bel·ligerància de l'estat.
Hayao explica en el full perquè està en contra de modificar la Constitució, tot i que la seva condició actual és una mica ambivalent:
Sens dubte, estic en contra de la modificació.
Tenim un baix índex de vot i la proporció de vots del partit també és baixa.
Com dimonis pot aquest govern declarar que li agradaria modificar la Constitució?
És el que realment sento.
Estic d'acord amb el fet que les Forces d'Autodefensa de la nostra nació no es corresponen amb l'Article 9, però crec que és millor.
Millor que convertir les Forces d'Autodefensa en una força militar nacional.
El productor Toshio Suzuki va escriure sobre l'Article 9:
Suposo que l'Article 9 no és tan conegut per la resta del món, ja que tenim Forces d'Autodefensa.
Les nostres Forces d'Autodefensa són més conegudes.
Si el Japó desitja provar el seu valor a la societat internacional, hauria de fer-ho a través de l'Article 9.
Una societat pacífica com ho és la nostra no haguera estat possible sense l'Article 9.
"Està la gent realment interessada en la modificació en aquests moments?
No ho crec.
Tots estan més preocupats per les seves vides quotidianes.
Considero que aquest tema és egolatria política."
Isao Takahata, cofundador del Studio Ghibli i director de La Tomba de les Lluernes, pel·lícula que explica la història de dos joves germans que sobreviuen pel seu compte durant la Segona Guerra Mundial i finalment moren d'inanició, va escriure:
"L'Article 9 és una idea meravellosa i s'hauria d'introduir a tot el món.
El govern japonès hauria de prendre aquest article com a base de la seva diplomàcia.
És tot el que he de dir sobre aquest article."
Quan rodava La Tomba de les Lluernes, sempre vaig pensar que aquest tipus de pel·lícula no té realment el poder suficient per funcionar com a element dissuasiu contra la guerra.
Avui, la crueltat de la guerra es pot veure a la televisió sense necessitat de recordar el passat.
Ningú imagina la crueltat d'una guerra quan en comença una.
Crec que el que hem de recordar és com va començar la guerra, no els moments cruels que acompanyaren el seu final.
Aquells que es mostraven escèptics sobre la guerra i la majoria d'erudits de l'època van canviar la seva opinió: "la guerra ja ha començat així que no podem fer altra cosa que desitjar la victòria del Japó".
Tots van mostrar el seu suport als polítics.
La majoria d'ells van enterrar seva intel·ligència i racionalitat i començaren a bastir l'esperança que el Japó guanyaria la guerra.
Hi ha alguna manera d'acabar amb aquest lamentable costum?
Com pot sobreviure la nostra intel·ligència o racionalitat?
Crec que la resposta és l'Article 9.
És el nostre ideal fonamental.
En el servei de marcadors socials hatena, l'usuari Tarou Takamori coincidia amb l'Isao en què les emocions es poden manipular amb facilitat:
L'article del senyor Isao Takahata és interessant.
Diu que necessitem dissuasió ja que seria fàcil entusiasmar-se amb el començament d'una guerra perquè avui en dia les nostres emocions són la base de les nostres accions.
Alguns al·leguen, però, que no hi haurà guerra encara que es modifiqui la Constitució perquè pel·lícules com La Tomba de les Lluernes ens ensenyaran a estar en contra de la guerra igualment.
Un altre usuari N2 , que considera que l'assumpte de les "dones de confort" va quedar resolt amb la declaració de disculpes i reparacions del 1995 , retreu al cineasta que les opinions vessades al fullet manquen d'arguments sòlids:
Em vaig assabentar que Hayao Miyzaki havia escrit al fullet que hem de disculpar-nos i oferir compensacions en relació amb l'afer de les dones de confort.
Així que el vaig llegir fins al final tot i ser avorrit.
Tot el que vaig trobar va ser la seva opinió sobre que "hauríem" de fer-ho, però sense cap lògica, raons o base que argumenti i doni suport a la seva opinió.
Kazuyuki va comentar a Twitter que sembla que l'estudi s'està convertint en un partit polític:
"El Studio Ghibli fa por.
És gairebé com una organització política.
Vaig trobar molts comentaris com "estic d'acord amb el que opina Hayao", però jo no estic d'acord amb res.
El crític de cinema Tomohiro Machiyama veu Hayao no com un pacifista, sinó com algú que aprova l'existència de les Forces d'Autodefensa:
"En la nostra Constitució, renunciem a la força militar.
El senyor Miyazaki dóna suport al pla de compromís que vol protegir l'Article 9, però que permet les Forces d'Autodefensa.
Hi ha molts països que tenen exèrcit, però no admeten la guerra com solució a conflictes internacionals. És el cas d'Alemanya, Espanya i Itàlia.
Ell està d'acord amb aquesta idea."
Aquest post va ser escrit originalment per Ayako Yokota.
En anglès va ser editat per Keiko Tanaka i subeditat per L.
El màrqueting maliciós i malaltís de l'alcalde de Moscou
Durant la cursa per l'alcaldia de Moscou, la campanya d'Aleksei Navalni ha estat durament criticada des de tots els angles per qüestions de finançament, nacionalisme i, fins i tot, transparència.
Un gran nombre d'actors del govern i d'interessos pro Kremlin l'han assetjat amb acusacions de finançament il·legal amb capital estranger i d'ús de materials de campanya no formals. Fins i tot els membres de l'oposició estan preocupats per la seva actitud potencialment racista cap als treballadors immigrants del sud de Rússia i de les regions frontereres.
Navali torna ara el favor.
Durant el dia d'avui, 19 d'agost del 2013, el director de la campanya de Navalni, Leonid Volkov, ha publicat a LiveJournal proves que demostren que professionals de les relacions públiques són al darrere de diverses pàgines web teòricament independents de la campanya per l'alcaldia de Serguei Sobianin.
Després d'oferir una breu explicació sobre com identificar l'origen dels "m'agrada" al codi font d'una pàgina web que es troben a la xarxa social rusa Vkontakte.ru, Volkov ha demostrat que la mateixa empresa de relacions públiques, "MakeIdea Inc", va patrocinar els ginys de VKontakte a dues pàgines web pro Sobianin molt diferents (a partir de la publicació de Volkov al seu blog, "MakeIdea Inc" ha eliminat tant els ginys com la pàgina de VKontakte).
La primera pàgina web, sota el nom "Afegeix Sobianin!", és un projecte del fotògraf publicitari Igor Kublin que juxtaposa imatges de Moscou abans i després de la legislatura de l'alcalde Sobianin i mostra als visitants les diverses millores que s'han fet a la ciutat els últims anys (amb una estratagema de màrqueting més aviat enginyosa, aquesta tàctica enfronta Sobianin amb el desacreditat exalcalde de Moscou, Yuri Lujkov, més que no pas amb els rivals actuals, entre els quals hi ha Navalni).
La segona pàgina es titula "Posa Navalni a prova!", i presenta un repte del neonazi Maksim Martsinkevitx, conegut popularment com "Tesak" , que repta Navalni a passar la prova del polígraf mentre respon a deu preguntes importants, clarament amb la intenció de difamar la seva reputació.
Volkov també destaca una tercera pàgina web que és, aparentment, un intent de protesta amb el títol "Qualsevol, tret de Sobianin".
La pàgina (que conté un petit vídeo d'un home que ridiculitza un treballador d'un quiosc del Caucas del Nord que es queixa sobre com Sobianin va netejar els carrers de la ciutat) és, de fet, un intent transparent de celebrar la feina de Sobianin de reduir la presència de venedors ambulants a Moscou.
"Qualsevol, tret de Sobianin!" conté un giny de VKontakte que va crear Mikhail Liubitx, director de l'empresa de màrqueting Agency One, a la qual Volkov afirma que va treballar Aleksei Goreslavski, un publicista amb vincles demostrats amb cercles propers al govern.
Les declaracions de Volkov contra la campanya de Sobianin reflecteixen intencionadament les acusacions d'altres a què Navalni ha fet front.
L'agafada als "germans Navalni" que es va dur a terme per ordre del candidat rival, Nikolai Levitxev, va ser un intent de difamació per demostrar que Navalni utilitza seguidors no oficials, presumiblement per gastar els fons de la campanya adquirits il·lícitament.
Ara sembla que la reelecció de Sobianin també espera beneficis de la feina de "seguidors independents" sospitosos.
Pel que fa als detractors que sovint critiquen Navalni per les seves simpaties nacionalistes, Volkov argumenta que el seu rival presumeix de relacions amb feixistes i apunta al racisme extrem inherent a "Qualsevol, tret de Sobianin!" i a la possible connexió de la campanya amb un conegut neonazi.
"Sobianin i Tesak, amics per sempre", bromeja Volkov.
Pel que sembla, no és la primera vegada que Agency One s'ha vist involucrada en una pàgina web amb l'objectiu d'estimular el culte a la personalitat d'un polític prominent de Rússia.
A l'agost del 2013, el blog de Pavel Prianikov, "Tolkovatel" (El preguntador), va presentar una publicació sobre "Like-Putin.ru", una pàgina web que encara existeix i que conté diferents jocs en què els visitants poden combatre terroristes i provocar incendis incontrolats jugant amb el personatge de Vladímir Putin.
Quan algú va preguntar que qui havia demanat aquesta pàgina web, només Mikhail Liubitx va afirmar que "només són relacions públiques per a la nostra agència", i va negar els rumors que deien que el govern havia pagat Agency One perquè creés els jocs.
Tenint en compte els comuns escandalls a la cursa per l'alcaldia de Moscou d'aquest any, és difícil saber si les diferents pàgines web pro Sobianin de Volkov són obra d'una campanya electoral clandestina o, millor, com ja va argumentar Liubitx un cop, dels projectes de relacions públiques d'agències de màrqueting maquinadores.
Ara per ara, però, la campanya de Navalni pot gaudir del seu propi cop d'estat publicitari, perquè demostra un cop més que les autoritats de Rússia escupen al cel i els cau a la cara.
El pianista sirià Malek Jandali: "L'art de veritat necessita llibertat"
Article publicat a Syria Untold.
Quan els sirians van prendre els carrers al març de 2011, no només es van rebel·lar contra la família de governants Àssad, sinó que també contra l'obscurantisme que se'ls havia imposat feia dècades.
L'art com un tot, especialment la música, ha jugat un paper crucial en el canvi de paradigma que ha acompanyat la revolució i ha fet que els sirians puguin descobrir la seva pròpia veu per primer cop.
Syria Untold va poder parlar amb el reconegut compositor i pianista Malek Jandali sobre l'aparició de noves formes d'art i música a Síria.
Jandali, que va compondre la cançó "Watani Ana" (La meva pàtria) al principi de la revolució, ens va explicar quina considera que és la seva contribució personal per al seu país: la música per la llibertat i la justícia, la música per una Síria nova.
Síria, himne dels lliures
L'última obra de Jandali, una cançó titulada "Síria, himne dels lliures", és quelcom que va descriure com "un himne del poble, per al poble".
Va col·laborar amb l'Orquestra Filharmònica de Rússia i amb el Cor de l'Òpera del Caire per fer la cançó, perquè pensava que els sirians mereixien un himne que representés el poble.
L'himne narra la història dels milions de sirians tocats per l'aixecament actual: els màrtirs, les dones, els nens i els refugiats.
"Hi ha moltíssimes històries i, nosaltres, els artistes, especialment els músics, tenim molta sort perquè podem anar més enllà dels límits socials i polítics, dels límits geogràfics, i anar a parar a la humanitat, al cor d'aquests nens", va dir Jandali.
"Podem ser la veu d'aquests nens, més que no pas l'eco.
La música, en forma de llenguatge universal, pot explicar la història i posar una cara humana als sacrificis i a la història d'aquests nens tan valents".
L'himne nacional sirià actual, l'"Humat al-Diyar" (Guardians de la pàtria), es va adoptar l'any 1938.
Es va substituir durant un breu període de temps el 1958, quan Síria es va unir a la República Àrab Unida amb Egipte, però ha estat el símbol del país des del 1961.
El pianista i compositor sirià Malek Jandali.
Font: Malekjandali.com
Jandali va dir que no va escriure "Síria, himne dels lliures" amb la intenció que fos el nou himne nacional, però que seria un gran honor per a ell si el poble sirià així ho volgués.
Comença amb les paraules "Síria" i "llibertat", dues referències que no hi ha a l'himne actual:
Síria, Síria!
Pàtria dels lliures i terra de la llibertat.
Terra del gra d'or
Jandali va néixer a Alemanya, però va anar a l'escola al seu poble natal, Homs.
"Cada matí havíem de cantar i memoritzar eslògans del règim", i afegeix que el règim d'Àssad va connectar la bandera, el país i l'himne nacional amb el règim i la família Àssad i que Síria era "la Síria dels Àssad".
Diu que va créixer sentint-se "hipòcrita, perquè a l'escola lloava la dictadura dels Àssad i a casa la família estava en contra d'aquest règim brutal".
L'eliminació de l'art i la cultura
", tenen por de l'art i de la música, perquè són la cerca de la veritat i de la bellesa.
Si aleshores hagués parlat sobre la meva veritat, m'haurien matat, torturat o deportat", i afegeix que "els retrats del dictador Àssad són als segells, a les parets i a les llibretes de les escoles, de tal manera que ha colonitzat els espais sirians, la nostra cultura i, fins i tot, la nostra història".
"La major part de l'himne té connotacions militars.
Per què no parlem dels invents sirians com l'alfabet i la música, enlloc de les forces militars i de la guerra?", diu Jandali.
"La costa de Síria és el bressol de la notació musical més antiga del món, i de l'alfabet ugarític, el primer alfabet de la civilització de què se'n té constància.
Però en comptes de retre homenatge a la rica història del país, l'himne nacional comença amb una referència militar, els "guardians de la pàtria".
Irònicament, l'exèrcit àrab sirià, en realitat els galls d'Àssad, és la causa de la destrucció de la meva pàtria, Síria, i dels crims de guerra contra la humanitat durant els darrers 29 mesos.
Més de 185.000 civils morts, més de 6 milions de refugiats a Síria i un milió a l'exterior, i el món sencer ens està mirant!".
Fa dos anys, Jandali va produir un àlbum sota el títol "Ecos d'Ugarit", un intent de retornar a la vida la música siriana oblidada.
Va tornar al seu país natal després d'una absència de 10 anys i va presentar el projecte al Ministeri de Cultura i a l'Orquestra Simfònica de Síria, però el van rebutjar.
Jandali va dir que, finalment, el van fer anar al Palau Presidencial a demanar el permís.
"Van trigar uns vuit mesos a donar-me l'autorització i tots els vistiplaus per representar música siriana a Síria", va dir.
"Això és una mostra de com de corrupte és el sistema, de com obliguen els emigrants com tu i jo a ser vists com dimonis i a no fer-nos respectar".
Com que la seva representació anava contra els desitjos del Ministeri de Cultura i la simfonia, Jandali va dir que el van acusar d'espia.
"Volien mantenir-me al marge d'aquest tipus de projectes en el futur.
Tenien por del coneixement i d'exposar la veritat".
El músic pensa que l'expressió de l'art no només s'ha eliminat a Síria, sinó que més aviat al món àrab sencer.
Va donar com a exemple el Canal de Suez d'Egipte i l'encàrrec de l'òpera "Aida" per a la cerimònia inaugural al compositor italià Verdi.
"Per què no vam tenir una òpera àrab composta per un músic àrab per a la celebració de l'obertura del Canal de Suez?
És que els nostres avantpassats no van inventar la música?", va dir.
"Com a músic àrab, és insultant", va dir.
"On són les nostres simfonies, les nostres òperes?
En som els inventors i encara no tenim una veu".
Una generació nova d'artistes sirians
Jandali va dir que els dictadors tenen por del "poder tou" que pot canviar la ment de les persones, per la qual cosa el seu objectiu són els artistes i els intel·lectuals.
Ell ha sofert personalment aquesta persecució.
Tot i que va marxar del país ja fa anys, les forces del règim han registrat repetidament la seva casa a Síria i han colpejat els seus pares com a represàlia per les seves activitats contràries al règim.
La revolució, però, ha permès el naixement d'una generació nova d'artistes i el trencament amb les dècades de la propaganda oficial present a la producció artística.
"Allò no era art", va afirmar Jandali.
"Per produir es necessita llibertat.
Si vols art de veritat, coneixement, cultura, innovació i progrés necessites llibertat.
Sense llibertat no hi ha res".
Jandali ha finançat ell mateix tota la seva obra des que va esclatar la revolució siriana i ha donat generosament el seu temps i la seva música als concerts benèfics que s'han realitzat arreu del món per ajudar els nens sirians que pateixen.
Tal i com es preguntava l'artista, "quan arribarà el moment en què les organitzacions sirianes faran una passa endavant i donaran suport als poquíssims artistes sirians de veritat que es van unir al poble en la seva lluita per la llibertat i els drets humans?".
Lletra traduïda de la seva última cançó, "Síria, himne dels lliures":
Pàtria dels lliures i terra de llibertat
Oh, el meu país, bressol de civilitzacions El seu patrimoni va inspirar els escribes
Pàtria dels honorables, lloc de descans dels màrtirs
El nostre sol brilla radiant, la nostra àguila plana pels cels més alts
Oh, el meu país, riu de virtuts
La seva glòria gravada a làpides i pedres
Pàtria dels Profetes, l'alfabet i la música
Resem a Déu, que mai deixi el meu país, la meva família
Els oliverars dels meus abils, i les mans dels nens
Terra dels lliures i llar de la llibertat
Els ocells canten per als turistes russos mentre que els cossos s'apilen a Egipte Tots els enllaços porten a pàgines en rus, excepte quan s'indica el contrari.
Durant els darrers dies, alguns diaris russos (Komsomòlskaia Pravda, Moskovski Komsomolets, Gazeta) han informat amb gran preocupació sobre els 50.000 turistes russos que corren el perill de quedar-se atrapats a Egipte si no cessa la violència.
Egipte, juntament amb Turquia, és un destí popular i econòmic a Rússia, especialment per als russos que es decanten pels "tot inclòs" a les ciutats de Hurghada i Sharm al-Sheikh, al mar Roig.
De fet, és tan popular que la inestabilitat creixent, les revoltes i els diversos centenars de víctimes no han dissuadit els russos de prendre's les vacances que esperaven des de feia tant de temps.
"Viatges calents.
Egipte".
Imatge anònima difosa en línia.
Molts bloguers russos que o bé es troben actualment a Egipte, o bé pensen anar-hi durant aquest mes estan debatent la situació molt activament a grups de xarxes socials com Facebook i VKontakte, com és el cas del grup "Russos a Hurghada".
Alguns russos, especialment els que han trobat feina a l'atrafegada indústria turística d'Egipte, s'han afanyat a tranquil·litzar els viatgers potencials, espantats a causa de fotografies d'edificis en flames i d'egipcis moribunds que s'han publicat a posts com aquest a LiveJournal.
Per exemple, el compte de VKontakte I♥Hurghada hi ha escrit:
Gent, no cancel·leu els viatges pels quals ja heu pagat!
A Hurghada tot és en calma, tot va com sempre!
Aleshores, Pavel Kulikov hi ha afegit un comentari en què preguntava:
Com podeu dir que tot és en calma i que no està passant res sobre un país que es troba enmig d'una guerra civil?
I♥Hurghada ha contestat:
Perquè, per culpa de gent una mica histèrica, la gent està arruïnant i cancel·lant les seves vacances.
Ningú no diu d'anar al Caire o a d'altres ciutats en què hi ha avalots (avalots, i no guerra o alguna cosa semblant)!
Ara parlem dels complexos turístics en què sempre tot és tranquil i en calma!
De vegades, aquests intents de tranquil·litzar la gent sonen una mica forçats:
Hola a tothom!
Jo visc a Hurghada.
Han tallat les carreteres per si de cas, per la qual cosa a les àrees més remotes de la ciutat hi ha problemes amb el transport, fins a tal punt que de vegades ni tan sols funciona.
La gent està tranquil·la i hi ha molt pocs turistes.
A Hurghada fa calor i per sort hi ha molta fruita.
No tingueu por.
Igualment, una dona local ha intentat treure importància als rumors sobre els mítings dels Germans Musulmans al centre d'Hurghada:
Els mitjans de comunicació són una cosa ben estranya.
Avui he vist un programa de "Vestei" i he començat a pensar: vivim a la mateixa Hurghada?
Hem pres fotografies de la gentada des de tots els angles, i no hi havia més de dues-centes persones amb retrats de Mursi.
A les notícies parlaven d'una multitud embogida d'unes 5.000 persones.
Alguns han escrit directament des del Caire, l'epicentre de la violència.
El 14 d'agost, Liubov Lobova va escriure el següent al grup "El seu guia a Sharm al-Sheikh":
Amics!
Sóc al Caire.
Vaig arribar-hi ahir per desgràcia Aquí no hi ha guerra, però la situació tampoc no fa gràcia.
Estem atrapats a l'hotel Giza perquè hi ha toc de queda.
Des de les 7 de la tarda fins les 6 del matí.
A Sharm al-Sheikh tot és tranquil, però prendre precaucions no fa cap mal.
Una altra dona que treballa d'agent immobiliari a Hurghada també ha publicat això al seu blog:
Ara mateix sóc al Caire, no us espanteu!
Tot està bé!
Aquí on sóc no hi ha cap rumor sobre cap operació de les forces especials.
Els ocells canten rere la finestra i puc sentir el so de la monòtona i tranquil·la vida diària.
Mentrestant, el 15 d'agost, l'Associació d'Agències de Viatge de Rússia va informar que l'agència encarregada de supervisar el turisme ha advertit els russos d'abstenir-se de viatjar a Egipte, si és possible.
A la pàgina principal de l'associació ara hi ha un FAQ sobre "com anul·lar un pla de viatge a Egipte".
Tanmateix, ni tan sols aquest advertiment ha dissuadit els intrèpids viatgers russos, que sembla que pensen que, fins i tot en el pitjor dels escenaris, la cavalleria vindrà a rescatar-los:
Les coses a Egipte s'han tranquil·litzat!
Fins i tot al Caire!
Als ressorts tot va com sempre I en cas que esclati una guerra, Déu no ho vulgui, ens evacuaran, evidentment!
Per això ens preparem per a la festa i les vacances de sempre a la nostra estimada Sharm, i us ho recomanem a tots! 😉
Una platja de Marsa Matruh, Egipte.
Al títol diu: "Els turistes russos han amenaçat amb esclafar els avalots a Egipte si s'interposen entre ells i les seves vacances."
Aquest comportament, diguem-ne temerari, ha provocat bromes com aquesta a Twitter:
A Egipte tot està bé.
60.000 tocats de l'ala dels nostres són allà.
Teòricament, podríem esforçar-nos-hi una mica més i fer-nos amb el poder com qui no vol la cosa.
D'altra banda, s'ha publicat una notícia falsa a "Intersucks" (un joc de paraules despectiu basat en l'agència de notícies Interfax):
Les forces de l'exèrcit republicà egipci han caigut quan s'apropaven a Sharm al-Sheikh i a Hurghada.
Durant la segona meitat del dia, el control de totes dues ciutats ha passat a mans dels turistes russos.
"Són les nostres ciutats i no deixarem que ningú ens dicti les lleis ", ha afirmat el comandant de l'exèrcit alcohòlic rus, Nikolai Denikin.
No obstant això, al darrere d'aquesta frivolitat, s'hi amaga quelcom trist.
Molts russos han tirat endavant els plans perquè no es poden permetre perdre les vacances, especialment si no els garanteixen que els tornin els diners.
L'usuari de Facebook Elijah Chertcoff ho puntualitza així:
Aquells que han aconseguit estalviar per anar-se'n de vacances a una platja càlida amb els seus sous miserables d'entre 15 i 20.000 rubles només poden tancar els ulls, posar-se les dents i prendre la seva dosi de raigs ultraviolats i de vitamines "abans que no en passi una de grossa".
Al cap i a la fi, l'exèrcit egipci protegirà l'àrea dels ressorts i la comoditat dels russos fins al final .
Sembla que la teoria es confirma amb aquest comentari desesperat a VKontakte:
Si hem decidit anar-hi, com voleu que no intentem tranquil·litzar-nos?
Tots tenim por, però alguns han cancel·lat les vacances i d'altres no, i aquests darrers hi anirem tranquils.
FEMEN: els seus "topless" promouen els drets de les dones o els perjudiquen?
Tant si els moviments feministes a Europa s'hi adscriuen o no, les controvèrsies entorn del grup feminista FEMEN cotinuen.
Les seves membres, que utilitzen els seus pits nus com a arma simple alhora que radical, han provocat una allau de crítiques i d'atacs en les xarxes socials, als mitjans i en alguns cercles polítics, però pel que sembla s'han convertit en un símbol de protesta per a les dones que pateixen situacions difícils a tot el món.
Quan un home es cala foc enmig d'una protesta ningú pensa a acusar-lo de perjudicar els moviments que lluiten per aconseguir la justícia social.
Per què, doncs, FEMEN posa en perill els drets de les dones per mitjà de les seves accions radicals?
Fa un temps, FEMEN va mostrar el seu suport a una de les seves activistes, la tunisiana Amina Tyler , que havia rebut amenaces de líders del seu país per penjar fotografies al seu Facebook en què sortia amb el tors nu i que després va ser arrestada per pintar el nom del grup en la paret d'un cementiri a Kairuan com a protesta contra la reunió d'un grup musulmà sunnita salafista. Com a conseqüència, Karima Brini, fundadora de l'associació també tunisiana Dona i ciutadania, va escriure que aquesta radicalització pot resultar perjudicial .
Més tard, tres activistes de FEMEN van ser arrestades i empresonades per protestar en "topless" davant del Ministeri de Justícia de Tunis en suport de Tyler:
Les raons de la seva lluita contra l'explotació de les dones són respectables.
Però el que han fet aquí, a Tunísia, ens afectarà de manera negativa perquè la gent tendirà a associar les organitzacions que treballen pels drets de les dones a les seves accions.
Els secrets de l'acció de FEMEN
Hi ha, sens dubte, moltes raons circumstancials per les quals el moviment FEMEN està tenint tant d'èxit als mitjans.
Amb cada cop més publicacions candents a Twitter (FEMEN France ja té més de 8.000 seguidors) i Facebook (gairebé 40.000 "m'agrada" a la pàgina de FEMEN France ) en quasi tots els països, a més d'una pàgina web molt completa, és clar que les activistes de FEMEN saben com utilitzar els mitjans que tenen al seu abast per fer soroll.
Pel que sembla, la clau de l'èxit rau en la manera, radical i innovadora, de protestar: es tracta d'un gest simple, poderós, efectiu, icònic, popular, universal i ancestral, un gran cop d'efecte en aquest galliner.
Olivier Ciappa va voler reflectir aquest gest en el nou segell que ha dissenyat per a França: la imatge de l'emblema nacional, la Marianne, inspirada en la famosa activista de FEMEN Inna Xevtxenko.
L'Inna és qui millor encarna els valors de la república francesa: llibertat, igualtat, fraternitat.
El feminisme és una part integrant d'aquests valors.
I la Marianne duia el tors nu durant la Revolució, així que per què no li retem un homenatge a aquesta fabulosa membre de FEMEN?
Aquest gest també ha estat el motiu pel qual s'ha felicitat i s'ha condemnat a parts iguals l'activista tunisiana Amina Tyler.
D'una banda ha estat acusada de "conducta immoral" pel Ministeri de Justícia de Tunísia, mentre que de l'altra ha rebut el suport, entre d'altres, de Sami Adleeb per mitjà del seu blog :
En cap cas ha comès un acte indecent o simptomàtic de cap problema psicològic.
Es tracta d'un crit d'indignació i de còlera contra la beateria .
Va voler cridar l'atenció de l'opinió pública mundial pel que fa a les violacions dels drets de les dones, la trivialització de les violacions i la impunitat dels violadors a la Tunísia posterior a la revolució .
Per haver recorregut a aquest mètode d'expressió política inèdit a Tunísia, l'Amina no ha violat cap tabú ni cap ordre moral ; no té res a amagar, i és per això que du a terme les seves reivindicacions amb tota dignitat i llibertat.
"Llibertat per a l'Amina" (Libérez Amina): Mostra de suport a l'Amina a Montreal, publicada a la pàgina de Facebook de FEMEN France, cortesia de FEMEN France
El web d'informació Rue 89 ja va citar el nudisme, sobretot el femení, com a forma de protesta contra la violència social en espais públics l'any 2011 en relació amb el conflicte entre la Xina i el Tibet:
Al setembre, a Xangai, una altra dona (metgessa de 77 anys) va recórrer a una forma diferent de protesta: es va manifestar nua i de genolls davant d'uns jutjats locals.
Un missatge poc clar però massa "sextrem"
Si les accions de FEMEN són clares, sembla que el missatge que difonen no és tan fàcil d'entendre.
Després de publicar un tuit bastant arriscat sobre l'islam i el ramadà, Inna Xevtxenko va defensar-se de les acusacions d'islamofòbia al diari francès Libération :
Inna Xevtxenko defuig les acusacions d'islamofòbia i prefereix el terme "religiofòbia", mentre insisteix que les membres de FEMEN "no tenen por de destacar els aspectes liberticides d'aquesta religió ni de qualsevol altra".
La pàgina web de FEMEN ha fet últimament un gir més radical i combina símbols molt connotatius com les esvàstiques amb postures guerreres i discursos antimasculins:
Les FEMEN són les noves amazones, capaces de minar els fonaments del sistema patriarcal mitjançant el seu intel·lecte, el sexe, l'agilitat, mitjançant la provocació de disturbis, neurosi i pànic al món masculí.
A l'Índia, un grup de dones, la banda del sari rosa , ha passat d'imaginar una batalla de sexes a dur-la a terme :
Van triar el rosa com a emblema de la seva lluita i ja compten en les seves files amb centenars d'activistes.
Van armades amb un "lathi" (un bastó tradicional), que serveix per pegar els homes que abusen de les seves dones o les abandonen i també els policies que rebutgen admetre les denúncies per violació.
FEMEN sembla un moviment molt més moderat d'acord amb la seva pàgina web :
Unim dones joves basant-nos en els principis de conscienciació i activisme social i de desenvolupament intel·lectual i cultural.
Reconeixem els valors europeus de llibertat, igualtat i desenvolupament global de la persona independentment del seu sexe.
Creem una imatge nacional de feminitat, maternitat i bellesa basada en l'experiència dels moviments feministes euroatlàntics.
La paraula "nacional" de l'últim punt, tanmateix, pot cridar l'atenció a més d'un.
Ni a favor ni en contra
La identitat del moviment FEMEN encara està en bona part en construcció. Evoluciona constantment i en paral·lel a les notícies que va desencadenant.
Suscita un odi que sembla que vingui d'una altra era, però a la vegada també molts malentesos, especialment en els cercles feministes.
La pàgina Egalité et réconciliation , per exemple, opina:
"Això no és més que una simulació de feminisme" .
FEMEN "està fent tant de mal a la imatge d'Ucraïna com al moviment feminista de veritat", afegeix Marianna Evsiukova, responsable a Kíev de La Strada, ONG internacional defensora dels drets de les dones.
Altres associen FEMEN a un projecte comercial .
FEMEN, però, sí que du a terme accions; accions que connecten el moviment amb el món, especialment amb les dones.
Un grup de dones gregues va publicar el següent vídeo a la pàgina del Facebook de FEMEN France com a mostra de suport a l'Amina i van provocar el tancament de la pàgina durant un temps per censura .
Si es parla tant sobre FEMEN és probablement perquè, es digui el que es digui, el problema dels drets de les dones està lluny de ser resolt tant a França com en altres països.
Per això, sembla que la qüestió no és estar a favor o en contra de FEMEN, sinó més aviat veure la llum que s'ha fet sobre aquesta injustícia arcaica com una oportunitat per als moviments feministes de canviar i evolucionar.
D'acord amb el web de Femmes pour la paix :
Tot activisme requereix coratge, ja que d'alguna manera ens col·loquem nus davant d'una massa uniforme.
Sempre és més fàcil quedar-se a casa i veure com passa el temps sense involucrar-nos-hi.
FOTO: Les esglésies ploren a Egipte
En resposta a la crema d'esglésies, una nena petita a l'Alt Egipte va esbossar aquest dibuix que em va omplir els ulls de llàgrimes : pic.twitter.com/iymw3SF49R — daliaziada (@daliaziada) 15 d'agost de 2013
Dalia Aziada , defensora dels drets humans de les dones egípcies, va publicar aquest tuit després que diverses esglésies coptes fossin cremades per tot Egipte com a part d'una operació militar brutal el 14 d'agost de 2013 que tenia com a objectiu evacuar les acampades dels partidaris dels Germans Musulmans al Caire , des d'on han exigit durant setmanes la restitució del president Mursi.
L'operació de desallotjament es va saldar amb almenys 638 morts segons fonts del govern egipci .
Un portaveu dels Germans Musulmans va declarar que 2.000 persones van ser assassinades a la “massacre .”
Dotzenes de persones van morir també el 16 d'agost durant l'enfrontament entre els Germans Musulmans i les forces de seguretat en l'anomenat "Dia de la Ira."
Llegiu més en la nostra cobertura especial Bany de sang a Egipte.
FOTOS: Redescobrim Eslovènia, el tresor d'estiu dels Balcans
Eslovènia darrerament s'està convertint en un destí encara més popular per la seva nombrosa i atractiva oferta d'estiu, en particular per als ciutadans europeus.
La intenció d'Eslovènia de centrar-se en el turisme de salut i de desenvolupar-lo ha estat un gran èxit, i aquest petit país compta ara amb una dotzena de balnearis i centres de salut.
Gràcies als avantatges geogràfics pel que fa a la ubicació i al clima, el pla de desenvolupament eslovè ha creat 15 dels centres de salut més moderns amb l'eslògan "La salut a través de la natura".
Aquesta campanya de turisme de balnearis ha fet que un nombre creixent de turistes, amants de la costa verda mediterrània, visiti Eslovènia .
Una de les principals meravelles naturals d'Eslovènia, les Coves Skocjan; amb llicència Creative Commons.
Eslovènia només compta amb 46,6 quilòmetres de costa, però els municipis costaners de Piran, Izola i Koper, amb el seu ambient i les seves estructures medievals, són una atracció pels turistes.
Aquest estiu, els mitjans de comunicació socials són plens de càlides salutacions d'usuaris de molts punts d'Europa i del món durant les seves vacances a Eslovènia, i semblen especialment impressionats per les meravelles naturals del país.
Una pàgina de Facebook per a entusiastes de l'espeleologia comparteix fotografies de turistes de les increïbles coves Skocjan.
Una altra pàgina de Facebook, dedicada a l'estiu a Eslovènia, comparteix fotografies d'activitats d'estiu dels usuaris, com ara el ràfting.
Classes de caiac a la Vall de Soča; fotografia cortesia de Soča Rafting (utilitzada amb permís).
La Vall de Soča ofereix moltes activitats i aventures; fotografia cortesia de Soča Rafting (utilitzada amb permís).
Tanmateix, el destí més popular sembla que és la ciutat de Bled:
Alastair Mavor, un estudiant londinenc d'Història de la Universitat de Nottingham, diu això sobre Bled:
Llac de Bled: realment insuperable!
Un altre usuari de Twitter, una professional dels mitjans de comunicació i nadiua d'Eslovènia, @LenjaFPapp, diu:
La manera màgica d'acabar el diumenge!
Un turista austríac, @StephDo_ ha penjat una pintoresca fotografia del llac Bled:
Iran: Adéu, president Ahmadinejad
La partença d'Ahmadinejad.
Font: usuari de Twitter @Aatehranii
El President que més divisió ha generat a l'Iran des de la revolució de 1979 va deixar el càrrec dissabte 3 d'agost de 2013.
El seu successor, en Hassan Rouhani, ara té la tasca de desfer el dany que Ahmadinejad va causar al país i l'estranger.
Els cibernautes van publicar fotos, posts, missatges i tuits per celebrar la seva marxa.
Alguns van recordar el moviment de protesta de 2009 després d'unes controvertides eleccions presidencials que es van resoldre amb la reelecció d'Ahmadinejad per a un segon mandat. #AhmadiByeBye és el lema i l'etiqueta.
Diverses fotos i caricatures de l'expresident es van compartir a Twitter.
Molts iranians, i no iranians també, diuen que Mahmud Ahmadinejad va mentir sobre diferents assumptes durant vuit anys.
En Hadi Nili, periodista iranià i antic col·laborador de Global Voices, compartia la mateixa opinió:
"Aquesta nit #Iran perd a un dels millors; dels millors a mentir. #AhmadiByeBye", escriu @rezayekhali — Hadi Nili (@HadiNili) August 2, 2013
En Sallar va tuitejar :
"En vuit anys no va respondre una sola pregunta, sempre fent burla, eludia les preguntes."
Els fantasmes de les anteriors eleccions i el Moviment Verd segueixen presents en els missatges.
En Mehdi Saharkhiz va tuitejar :
Avui just ara s'està mudant d'on s'hauria d'haver mudat fa quatre anys.
Però el que importa és que ha marxat #AhmadiByeBye #iranbrief ." — Mehdi Saharkhiz (@onlymehdi) 2 d'agost de 2013
En Mehdi Saharkhiz recordava les controvertides eleccions presidencials de les quals molts afirmen que els resultats van ser fraudulents:
El meu xicot va per casa cantant #AhmadiByeBye — i ell ni tan sols és iranià." — Tara Aghdashloo (@taraaghdashloo) 18 de juny de 2013
En Josh Sharyar mostrava idèntica alegria i deia :
No puc estar del tot content amb la marxa d'Ahmadinejad.
Massa periodistes, activistes, advocats i ciutadans segueixen presos a causa d'ell. #AhmadiByeBye ." — Josh Shahryar شهريار (@JShahryar) 3 d'agost de 2013
La revolta al Brasil revifa el debat sobre la desmilitarització de la policia
Aquest post forma part de la nostra cobertura especial La Revolta del Vinagre al Brasil
Els avantatges de tenir un cos de policia militaritzat s'han posat en dubte al Brasil, com a conseqüència de les denúncies per violència policial flagrant en contra de periodistes i civils en el transcurs de les massives protestes que van recórrer tot el país el passat juny.
El debat sobre la desmilitarització de la policia al país, però, no és nou.
Herència de la dictadura que va governar el Brasil entre el 1964 i el 1984, la policia militar es va erigir com a solució després de la desaparició de la Força Pública i la Guàrdia Civil.
Després del colp del 1964, el nou govern va abandonar la idea de crear una única policia de caràcter civil i va implementar-ne el model militar.
Avui, pràcticament tota la policia urbana del Brasil està constituïda per policia militar vinculada al govern de cada estat i d'aquesta manera el país continua essent l'únic del món a tenir una força policial que opera fora de les casernes.
Foto de Calé Merege a Facebook (amb permís de l'autor).
Les recents manifestacions han fet reviscolar el debat.
El primer de juliol, durant una classe pública organitzada a l'auditori del Museu d'Art de São Paulo (MASP) pel grup Occupy Sampa, el professor convidat Túlio Vianna, que imparteix Dret Penal a la Universitat Federal de Minas Gerais (UFMG), argumentava que la concepció que es té de l'entrenament militar és la que desencadena accions excessivament violentes per part de la policia.
Per a Vianna:
La visita a Israel d'un cineasta iranià sembra la discòrdia entre els seus compatriotes
El director de cinema iranià, Mohsen Makhmalbaf, al Festival de Cinema de Jerusalem, foto cortesia del web oficial del festival
Mohsen Makhmalbaf , un director de cinema iranià de renom internacional, ha indignat molts iranians en acceptar una invitació al Festival de Cinema de Jerusalem que va tenir lloc el juliol de 2013 a Israel.
Makhmalbaf, que també és activista del Moviment Verd iranià i antic revolucionari, ha dividit l'opinió iraniana: mentre alguns creuen que la seva participació al festival representa un pas cap a la superació de les distàncies entre les nacions, tal com va assegurar ell mateix, els seus crítics la veuen com una gran falta de respecte pels drets humans palestins.
Makhmalbaf va participar al Festival de Cinema de Jerusalem amb la seva nova pel·lícula, "El jardiner":
Els mitjans socials iranians s'han fet molt de ressò del tema i, fins i tot, hi circulen peticions signades per activistes, acadèmics i periodistes a la diàspora.
El món virtual s'ha convertit en un camp de batalla i discussions entorn del viatge de Makhmalbaf.
Primerament es va publicar una carta oberta signada per "acadèmics, artistes, periodistes i activistes iranians", en què es lamentaven que el director no respectés el moviment palestí de Boicot, Desposseïment i Sancions (BDS) contra Israel:
Makhmalbaf i la seva decisió, que legitima de manera inevitable l'ocupació d'Israel, l'apartheid i la neteja ètnica.
Li demanem no només que doni suport al moviment de Boicot, Desposseïment i Sancions, sinó també que es converteixi en un missatger de l'alliberament per a tothom, inclosos els palestins i els iranians.
Més tard, un altre grup d'activistes i acadèmics va escriure una carta en què donava suport a la visita del director a Israel, elogiava aquesta "acció tan valenta" i la definia com un gest per la pau que "transmet el missatge de l'amistat":
Condemnem aquesta política de guerra promoguda tant pel règim islàmic com pels alts càrrecs d'Israel.
En canvi, donem suport, promovem i acollim la posició de Mohsen Makhmalbaf segons la qual les "forces democràtiques" iranianes, en comptes de dur a terme un atac militar, haurien de rebre el nostre suport.
De la mateixa manera que Mohsen Makhmalbaf, nosaltres no tenim por d'obrir els braços com a símbol de l'amistat que ens uneix amb els ciutadans d'Israel i de creure que l'art pot ser una eina d'acostament entre la gent sense tenir-ne en compte les diferències racials, lingüístiques i polítiques.
Aquesta polarització no es va limitar al món acadèmic.
Les xarxes socials anaven plenes de comentaris sobre la visita del director a Israel.
Samareh s'agafava els comentaris amb pinces i, amb una mica de cinisme, comentava el següent a Balatarin, un web iranià per compartir enllaços:
Makhmalbaf va dur a terme una gran acció en anar a Israel i parlar sobre la pau.
Va mostrar que la nació iraniana no és el mateix que el règim iranià, la qual cosa és un cop dur per a aquest govern de clergues.
Una de les raons és una ordre interna del Ministeri d'Intel·ligència adreçada a tots els seus subordinats: "Desllustreu el nom de Makhmalbaf de manera immediata; assegureu-vos que ho feu com si ho fessin els enemics de la república islàmica per dividir l'oposició.
I si per aconseguir-ho heu d'insultar la república islàmica, feu-ho".
El bloguer iranià Adel va expressar el seu menyspreu, ja que veu una gran diferència entre el que fan els artistes i l'àmbit de la política i, per tant, desestima l'acció de Mohsen Makhmalbaf per considerar-la fútil des del primer moment:
Si som una mica realistes veurem que els discursos polítics dels artistes poques vegades tenen cap efecte en els polítics, especialment en els polítics israelians, que ni tan sols escolten els seus homòlegs nord-americans!
Així doncs, quina causa intenta servir el Sr.
Si vol acostar les dues nacions a la pau, en realitat només aconseguirà treure un govern racista de l'aïllament.
A conseqüència d'aquest viatge, el ministre adjunt de Cultura i Orientació Islàmica, Javad Shamaghdari, va ordenar retirar totes les pertinences de Makhmalbaf del museu nacional del cinema de l'Iran. Un clergue, a més, en va renegar per considerar-lo un apòstata.
En tot aquest debat acalorat, el que és clar és que, com en tota disputa sobre l'Iran, Mohsen Makhmalbaf ha aconseguit que es vegi la varietat de colors presents a la societat iraniana que, tot sigui dit, no s'assembla al que a molts els agradaria.
Roser Tarragó, una de les nou jugadores catalanes de la selecció femenina de waterpolo d'Espanya , que es va fer amb la medalla d'or als Campionats del Món de Natació de la FINA 2013, va haver de tancar el seu compte de Twitter (@rutarrago) el passat 5 d'agost, després d'haver rebut missatges intimidatoris perquè al seu perfil apareixia una estelada.
Diumenge, després de guanyar la medalla d'or amb l'equip espanyol a Barcelona, Tarragó va rebre les pertinents felicitacions.
Però aviat algunes pàgines, com ara eleconomista.es , se n'adonaren que al seu usuari de Twitter apareixia una estelada feta a partir de caràcters tipogràfics _BAR__BAR_*_BAR__BAR_ i també una foto en la qual lluïa l'uniforme de la selecció catalana en lloc de l'espanyol.
Fou llavors que la jugadora esdevingué blanc d'un bombardeig indiscriminat de comentaris despectius.
Els internautes van expressar el seu suport a Tarragó sota les etiquetes #totssomrosertarragó i #totsambrosertarragó.
Als comentaris que podien llegir-se dessota l'article , alguns li dedicaven insults com ara "filla de p...", "estúpida", "gentussa" o "mercenària".
Altres comentaris, com el que signava un lector amb el pseudònim "Español" i al qual altres lectors havien atorgat 186 vots negatius, subratllaven que no hauria d'haver estat admesa a la selecció espanyola si en realitat se sent catalana:
La Roser Tarragó no serà tan independentista quan juga amb la selecció espanyola avantposant diners i prestigi a la seva ideologia, eh? — manel (@srmanel) August 5, 2013
Tanmateix, van ser molts més els missatges de suport, publicats sota les etiquetes #totssomrosertarragó i #totsambrosertarragó, i els comentaris assenyats que defensaven el dret de Tarragó a escollir les millors opcions per a la seua carrera professional sense que això implique renunciar a expressar lliurement la seua identitat i les seues opinions polítiques.
Sara Díaz (@SaritaDiaz_93), editora de natació sincronitzada a vavel.com.es , Ariadna Bassols (@aribassols), entrenadora de gimnàstica artística, i Cl.J.León (@tirant_el_blanc) van piular:
Suport a la @RuTarrago pels insults rebuts i respecte per si vol continuar jugant amb la selecció dels espanyols !! #TotsSomRoserTarragó — Cl.J.León Ii*iI #DUI (@tirant_el_blanc) August 4, 2013
Encara que el comitè Madrid 2020 (@Madrid2010ES) , impulsor de la candidatura de la capital espanyola als Jocs Olímpics i Paralímpics del 2020, fa servir una imatge de Tarragó amb fins publicitaris, ningú ha sortit en defensa de la jugadora.
Tarragó mai ha amagat la seua identitat catalana.
L'abril, després d'haver jugat amb la selecció catalana, a la qual no es permet competir en els Jocs Olímpics, va declarar que "ha estat un partit molt especial, finalment he pogut defensar els meus colors".
Aquest no és, però, l'únic cas d'anticatalanisme en l'àmbit esportiu espanyol.
Un altre cas rellevant és el d'Àlex Fàbregas, un olímpic català que el juliol de 2012 va declarar que se sentia més català que espanyol i que sols jugava per Espanya perquè "no tenia cap més opció" (existeix una llei espanyola que penalitza els atletes que rebutgen incorporar-se a l'equip olímpic).
La tempesta de comentaris violents que es va desencadenar en contra de Fàbregas — amenaces de mort incloses — va fer que finalment l'atleta decidira tancar el seu compte de Twitter.
En resposta, els usuaris solidaritzats amb la seua causa van crear l'etiqueta #TotsSomÀlexFàbregas.
"Me & My Shadow": La protecció de dades a la xarxa
Internet, els telèfons mòbils, i altres assoliments semblants del progrés han esdevingut aspectes essencials de l'existència humana i han simplificat la comunicació entre la gent, a més d'integrar a la població en aquest nou espai.
Registrant-se en els llocs web i completant enquests registres en la xarxa social, o simplement pujant fotografies a l'Istagram, inevitablement estem contribuïnt amb la base de dades global, continuant les històries de les nostres vides virtuals.
La gent amb la que ens comuniquem, els llocs des d'on truquem, i les cerques que fem amb els motors de cerca, és sense cap dubte informació confidencial, però no només està disponible per a nosaltres.
Hi han moltíssims exemples de com s'utilizen les dades dels usuaris.
Un dels casos més obvis està relacionat amb PRISM, un programa del govern Nordamericà sovint mencionat a les notícies.
El tema ha arrivat a judici, i les companyies han començat a encriptar els seus arxius de dades ràpidament.
Algunes companyies tenen èxit a l'hora de protegir la seva informació confidencial, però moltes altres es veuen obligades a amagar-se de les peticions del govern, deixant als seus usuaris en una situació vulnerable.
Per facilitar ajut molts estan col.laborant amb el "Col.lectiu de Tecnologia Tàctica" ("Tactical Technology Collective"), un projecte que uneix a professionals de la tecnologia, dissenyadors, programadors, advocats i activistes d'Europa, Àsia i Àfrica en temes relacionats amb els drets d'informació.
En el lloc web del grup no només és possible trovar quina informació està siguent utilitzada per tercers, sinó que també proveeixen tecnologia defensiva per la lluita dels drets digitals.
Els directors del Col.lectiu adverteixen que l'encriptació és una eina de dos talls.
Per una banda redueix "l'ombra", assegurant un nivell bàsic de protecció.
Per una altra banda, pot atreure més l'antenció, en el cas que es decideixi ser totalment invisible.
Per tant, és important utilitzar selectivament les eines i els recursos disponibles, que han augmentat en gran mesura.
El lloc web "Me & My Shadow" ha agrupat les millors d'aquestes eines.
Una captura de pantalla del lloc web "Me and my Shadow"
La pàgina assigna a cada lloc o programa una categoria, ofereix una breu descripció de la seva funció i especialitat i un enllaç a la pàgina del dissenyador.
"Me & My Shadow" proporciona una llista de navegadors d'Internet, i curiosament, el predilecte és "Mozilla's Firefox", cread per una institució, una organització sense ànim de lucre, permetent l'encriptació amb diferents anuncis adicionals i accessibles a tothom per descarregar de forma gratuïta.
Com informació interessant, "Google's Chrome" no pot presumir de ser una gran companyia per als seus usuaris ja que no és gens difícil per a tercers reunir dades de l'usuari conectant-se als perfils de Google.
El millor motor de cerca segons "Me & My Shadow" és "Duck Duck Go", ja que sota cap circumstància compartirà aquest les seves dades de cerca amb tercers- això no es pot afirmar amb seguretat de Bing o Google.
"Me & My Shadow" també recomana una llista de video-chats, correspondència electrònica, recursos per treball cooperatiu i moltes eines més.
També allotja tot un catàleg d'altres eines útils, i pot presumir d'un diseny web interactiu i pràctic.
A més del suport tecnològic, els usuaris es poden subscriure per rebre actualitzacions sobre informació important.
Es pot veure com la seva informació podria ser utilitzada, el que inclouen els contractes d'usuaris, llegir fragments i memòries sobre confidencialitat de Facebook, Yahoo, Instragam i molts més.
El joc, "Data Dealer", que es trova a la secció de recursos de la pàgina, és particularment interessant.
En aquest joc els usuaris construeixen el seu propi imperi d'informació, necessari legal o il.legament, venent informació a una companyia d'assegurances i a determinats grups interessats així com subministrant protecció a través de hackers i mitjans de comunicació massius.
Encara que pot ser bastant improvable, el joc mostra realment el treball d'aquest gran sistema impossible d'aturar.
Written by Kirll Alekseev.
The original text is available at the site "Теплицы социальных технологий" (Greenhouses of Social Technologies).
"Syria Untold": Cròniques de la revolució síria
Una Síria oberta i creativa ha aflorat després de dècades d'aïllament i silenci mentre la lluita continua sobre el terreny durant més de dos anys d'ençà de l'aixecament sirià.
Des de vagues i segudes, passant per cançons creatives i pancartes, fins a incomptables manifestacions ciutadanes, la resistència diària contra la tirania encara no rep gairebé cobertura per part dels mitjans convencionals.
Després de mesos treballant amb un grup de periodistes, escriptors, programadors i dissenyadors sirians que viuen tant a Síria com a l'estranger, vam engegar Syria Untold, un projecte centrat en explicar la història de la revolució siriana.
El nostre projecte combina la recopilació d'informació de les xarxes socials i la informació que comparteixen els activistes locals amb els continguts originals que crea el nostre equip.
Hi ha dues versions, en anglès i en àrab.
Ens centrem en la història de l'aixecament sirià a través de les campanyes locals, la desobediència civil, l'art i la creativitat.
La història de les veus que normalment no reben atenció per part dels mitjans convencionals.
La història de la resistència diària que continua, malgrat la militarització creixent sobre el terreny i els intents del règim de silenciar qualsevol forma d'expressió ciutadana.
Volem donar ressò a aquestes veus i ajudar els altres a entendre-les en context.
Syria Untold treballa conjuntament amb Global Voices Online.
Com a part de l'interès de GV de donar ressò a les veus dels ciutadans i a les iniciatives locals, els editors de Global Voices s'encarreguen de revisar els posts de Syria Untold, mentre que els traductors voluntaris s'encarreguen de la traducció.
Necessitem l'ajuda de tothom per fer-ho possible, així que estigueu atents a #syriauntold!
http://www.syriauntold.com/
Sobre Syria Untold: Syria Untold és un mitjà de comunicació digital independent que analitza la crònica de la lluita a Síria i les diverses formes de resistència.
Som un equip d'escriptors, periodistes, programadors i dissenyadors sirians que vivim a Síria i a l'estranger que intenta donar ressò a la història de la revolució siriana que homes i dones escriuen dia rere dia.
Després de dècades de repressió i paràlisi, una Síria nova i oberta ha aflorat gràcies a campanyes a nivell local, a formes emergents d'autogestió i d'autogovern i a noves manifestacions de creativitat sense fi per part dels ciutadans.
Amb l'atenció creixent dels mitjans convencionals sobre els aspectes geoestratègics i militars, més que no pas sobre la dinàmica interna que s'està desenvolupant sobre el terreny, creiem que hi ha molts aspectes de la lluita siriana que no han sortit a la llum, moltes històries que ens agradaria que no s'oblidessin.
Benvinguts a les històries de la resistència i de la creativitat del dia a dia.
Benvinguts a Syria Untold.
Un web pornogràfic de Hong Kong estafa les seves prostitutes
Molts creuen que, gràcies a què els dóna veu, Internet ha atorgat poder a les persones i a les minories socials.
Per als treballadors i treballadores sexuals, tanmateix, la història és ben diferent.
Com que la llei de Hong Kong penalitza "la publicitat relacionada amb serveis sexuals" i "la conspiració per viure dels guanys resultants de la prostitució d'altres", no poden gaudir dels seus propis llocs web i són explotats per aquells que tenen la possibilitat de dirigir pàgines que promocionen serveis sexuals des de l'estranger.
Mavis Siu, que treballa per al web hongkonguès inmediahk.net, investiga la manipulació de les prostitutes que duu a terme la pàgina sex141.com, que és el major portal de serveis sexuals de la ciutat.
El seu article es va publicar a inmediahk.net el 24 de juliol de 2013.
La versió reduïda en anglès ha estat traduïda per Alpha Au i tornada a publicar per Global Voices com a part d'un acord que possibilita compartir continguts.
La JJJ Association ha muntat un estand per tal d'ajudar els treballadors sexuals del districte TST.
Foto d'inmediahk.net (CC: AT-NC)
Un grapat de diaris han revelat que sex141.com se n'ha aprofitat de la "Money-Drop Review", mitjançant la qual els clients deixen els seus comentaris sobre el servei, per tal de defraudar les treballadores sexuals amb l'amenaça que serien difamades per usuaris anònims i escriptors "negres" si no pagaven.
La JJJ Association , una organització que defensa els drets dels treballadors sexuals, ha alertat de la situació als periodistes locals.
No obstant, molts es demanen encara: Per què les treballadores sexuals explotades continuen registrant-se i creant-se un perfil a sex141?
Monopoli de la indústria sexual en línia
Les estafes a prostitutes tenen a veure amb el monopoli del negoci dels llocs web pornogràfics a Hong Kong.
Hi ha tres grans pàgines pornogràfiques a Hong Kong, entre les quals sex141 és la més activa amb el seu índex de "Bordells d'una sola dona" , terme que s'aplica a les prostitutes que treballen en petits apartaments, sovint d'una única habitació, a la ciutat.
Un graduat universitari local fou el responsable de la creació el 2002 de sex141. La pàgina permet les treballadores sexuals publicar anuncis alhora que serveix com a fòrum.
Al principi, es trobava a Hong Kong, però després que el propietari fóra condemnat el 2006 per haver conspirat amb l'objectiu de viure dels guanys generats per la prostitució d'altres, el servidor es va traslladar als Estats Units. La gestió anà a parar a mans d'una companyia anomenada Black Lotus Communications.
Recentment, s'ha expandit a altres regions asiàtiques, com ara la Xina, Taiwan i Macau.
El web, que té com a mercat objectiu Hong Kong, disposa d'una "base VIP de dades de xiques", que categoritza les prostitutes enregistrades segons la ubicació del seu lloc de treball de manera que els resultats de la cerca siguen els més convenients per als clients.
Un representant de la JJJ Association va dir que aquest lloc pornogràfic és altament professional.
Per exemple, compta amb un equip legal sobre el qual recolza el seu treball.
Com que gaudeix d'una molt bona classificació dins dels motors de recerca i de gran popularitat, ha aconseguit consolidar el seu estatus de monopoli a Hong Kong.
Segons alexa.com, sex141 se situa en el lloc 126 en termes de tràfic web a Hong Kong, mentre que altres dues pàgines pornogràfiques semblants "Miss 148″ i "161 Sex" van molt per darrere en aquest rànquing a les posicions 1.088 i 1.638 respectivament.
Miss Ho, una prostituta enregistrada a sex141 de fa més d'un any, creu que l'elevada popularitat de sex141 és resultat de les seues tècniques de màrqueting.
A més de la pàgina principal, sex141 també manté un fòrum en línia.
El contingut del fòrum no és diferent del de cap altre fòrum públic, excepte que aquest compta amb un munt d'anuncis de sex141 i altres productes i serveis relacionats amb el sexe.
El fòrum ocupa el lloc 148 del rànquing d'Alexa.
Tal com altres pàgines pornogràfiques, sex141 disposa d'un sistema de "abonats", sota el nom de "Programa de patrocinadors".
Els membres que donen 300 dòlars, 1.000 dòlars o 8.800 dòlars accedeixen a drets d'usuari diferents, com ara agafar o mirar fotos de les prostitutes, llegir les ressenyes sobre els serveis, veure vídeos en línia i utilitzar el motor de recerca i altres funcions.
Els membres també poden guanyar crèdits en el fòrum per tal d'obtenir més drets d'usuari.
Miss Ho va assenyalar que les treballadores sexuals són la major font d'ingressos de sex141.
"Paguem 1.300 dòlars hongkonguesos cada mes per posar anuncis", va explicar.
Actualment, hi ha més de 3.000 treballadores sexuals al web.
L'ingrès mensual estimat és de milions.
L'elevat cost de les males crítiques
Miss Ho afirma que sex141 és una plataforma efectiva per publicitar els seus serveis.
És una ajuda per al negoci.
"No puc explicar el motiu pel qual els clients depenen tant del web, siga com siga, ens ajuda a aconseguir més clients", va dir.
Tanmateix, sex141 vol aprofitar-se'n encara més de les prostitutes, com si el que paguen mensualment per anunciar-s'hi no fóra suficient.
Miss Ho apuntava que sex141 amaga "molts trucs diferents per explotar les treballadores".
Per exemple, hi ha una "Estrella del Dia — Capsa de Flors" a la portada.
La pàgina té una funció que permet els clients comprar flors virtuals a les xiques.
Però en la major part dels casos, les treballadores paguen 300 dòlars hongkonguesos (vora 40 dòlars americans) per fer-se elles mateixes amb 30 flors virtuals del sistema, com una manera d'autopromocionar-se.
"Aquestes coses són enginyoses, però res és pitjor que la "Money-Drop Review”, va confessar.
La "Money-Drop Review" és una característica recentment afegida.
Encoratja els membres a escriure ressenyes negatives, com ara que el servei fou terrible o, fins i tot, que la prostituta li va transmetre alguna malaltia venèria.
Els escriptors no són responsables per aquestes crítiques, ni tenen tampoc l'obligació de presentar evidències que les suporten.
Les ressenyes perjudiquen les treballadores i llavors han de pagar per obtenir bones crítiques.
"Eliminar una crítica negativa costa 200 dòlars.
Si la treballadora difamada no era una abonada de sex141, ha de pagar 1.300 dòlars hongkonguesos (vora 180 dòlars americans) per tal de convertir-se en membre, i 1.000 dòlars més (prop de 130 dòlars americans) per FeiLung .
Aquesta "Money-Drop Review" no sols obliga les treballadores que ja en són membres a pagar més, sinó que també força les que no ho són, a enregistrar-se.
"141 haguera pogut pujar el preu de la taxa per anunci, diguem-ne, de 3.000 a 4.000 dòlars hongkonguesos (entre 400 i 520 dòlars americans), les prostitutes llavors hagueren triat si continuaven o no utilitzant aquest servei", explicava Miss Ho indignada.
L'actual sistema de ressenyes negatives, en canvi, els provoca estrès emocional i suposa una pesada càrrega ecònomica.
Miss Ho va escoltar que hi ha una treballadora sexual que "inverteix" 10.000 dòlars hongkonguesos (prop de 1.300 dòlars americans) al mes en un "negre" que li escriu bones crítiques i que algunes cauen en la depressió fins al punt de pensar en suïcidar-se.
Quan una ressenya negativa acusa una prostituta d'haver causat una infecció venèria, el seu negoci s'esfondrarà immediatament.
Donada la naturalesa del seu treball, les prostitutes no tenen cap manera d'evitar les ressenyes negatives ni de refutar les falses acusacions.
Si volen aconseguir paraules de lloança, han de recórrer als serveis del "negre".
Miss Ho es preguntava el perquè sex141 no protegeix les seues treballadores membre: "Després de tot, nosaltres som qui paguem pels anuncis!
Per què la Money-Drop Review se centra únicament en nosaltres?
Els altres anuncis del web, com ara els de serveis financers, productes sexuals i línies eròtiques no estan sotmesos a aquestes ressenyes."
El web s'escuda en la llibertat d'expressió per defensar aquesta ferramenta.
No obstant això, "les crítiques negatives" no poden demostrar la seua autenticitat i els escriptors no se'n fan responsables dels falsos comentaris.
La "llibertat" ha perjudicat, sense dubte, les treballadores.
Miss Ho es preguntava: "Quan la informació inclou l'adreça, nom i telèfon de les treballadores, com pot no tenir cap efecte en el món real?"
L'administrador del fòrum de sex141 va suggerir que "els redactors recomanats "FeiLung i "GwatZingKoeng" són escriptors a títol personal i no empleats del web... cap d'ells està autoritzat a cobrar en nom de sex141."
Però Miss Ho ho posava en dubte: "Si no existeix cap interès ocult, per què del departament de publicitat de sex141 ens recomana els dos "negres"?"
Un col·laborador d'inmediahk.net va tractar de contactar amb la plantilla de sex141, però l'única resposta que va rebre fou: "Coneixes la naturalesa de la nostra pàgina.
No acceptem entrevistes.
Sense comentaris."
Un membre de la JJJ Association va dir que han presentat altres llocs web de caràcter similar a les treballadores sexuals locals, però la manca de popularitat i l'escàs nombre de visites no les ajuda a captar clients.
L'associació va considerar en una ocasió establir una nova plataforma, però va haver de renunciar a la idea degut als riscos legals i als problemes tècnics.
Sembla que les prostitutes no tenen cap altra opció més que "pagar pel seu propi malestar" mentre la situació de monopoli continue.
Una noia de 16 anys impressiona l'ONU i divideix el Pakistan
Malala s'ha convertit en un símbol de l'educació infantil i de l'empoderament de les dones arreu del món, però alguns al seu país, el Pakistan, continuen filant teories conspiratives per criticar-la.
A la sessió especial de l'ONU del 12 de juliol de 2013, dia que l'ONU ha declarat "Dia de Malala", la jove va demanar als líders mundials que proporcionaren educació gratuïta i obligatòria a tots els infants del món.
També va dir que s'ha de fer alguna cosa pels 57 milions d'infants que avui dia no tenen accés a l'educació.
http://youtu.be/B5X70VyjU0g
El discurs de Malala s'ha citat àmpliament a tot el món, fins i tot al Pakistan.
Tant a ella com a la seua família se'ls va felicitar afectuosament a les xarxes socials, on molts pakistanesos expressaven el seu orgull perquè Malala estiguera a l'ONU asseguda al costat dels líders mundials.
Bushra Gohar (@BushraGohar), vicepresidenta sènior del Awami National Party (Partit Nacional Awami) i antic membre de l'assemblea nacional de la província de Khyber-Pakhtoonkhwa, d'on és natural Malala, va tuitejar:
@BushraGohar: "Agafem els nostres llibres i bolígrafs.
Són les nostres armes més poderoses.
Un professor, un llibre, un bolígraf, poden canviar el món,"#Malala
Dentista i bloguer, membre sènior del programa TED, el Dr. Awab Alvi (@DrAwab) va escriure:
@DrAwab: #MalalaDay El Pakistan necessita herois a qui aplaudir i jo l'aplaudisc a ella per lluitar per les dones, els infants, l'educació i la pau al Pakistan.
Malala Yousafzai, l'estudiant pakistanesa que va sobreviure a l'intent d'assasinat dels talibans, va demanar als líders mundials que protegisquen els drets d'igualtat i l'educació en un discurs adreçat als joves a les Nacions Unides en el dia del seu 16è aniversari.
Imatge de Nancy Siesel.
Copyright Demotix (12/7/2013)
Salman Lateef (@SalmanLateef), autor i bloguer al diari Express Tribune, va descriure les qualitats de Malala:
@SalmanLateef: Calma i aplom, confiança impertorbable, discurs clar, sabies paraules - #Malala és sens dubte l'orgull d'aquesta nació. #MalalaDay
Raza Rumi (@RazaRumi), periodista i directora del think-tank Jinnah Institute del Pakistan, va tuitejar:
@RazaRumi: Plorava mentre sentia el discurs de Malala.
Quants mascles ghairatmand (honor masculí) del Pakistan demostren un tal coratge davant els extremistes?
Estic orgullosa d'ella!
Molta gent a Twitter es preguntava per què els mitjans de comunicació nacionals a penes li havien concedit importància al discurs de Malala.
Beena Sarwar (@beenasarwar), periodista, artista i directora de documentals, apuntava:
@BeenaSarwar: Com pot ser que cap canal de televisió del Pakistan (llevat de PTV World) retransmitira el discurs de #Malala d'ahir a l'ONU?
Ammar Aziz (@Ammar_Aziz), director de documentals d'esquerres i fundador i director del SAMAAJ, es lamentava:
@ammaraziz: És una llàstima que els nostres "mitjans de comunicació públics" no es molestaren a retransmetre en directe el discurs de #Malala - tan sols en van oferir trossos més tard. #Pakistan
A més, per celebrar el 16è aniversari de Malala, el seu pare es va unir a un productor guanyador d'un Grammy per llançar la cançó "I am Malala", en suport a l'educació i a l'empoderament de les dones al Pakistan i a la resta del món.
No obstant això, no tothom a les xarxes socials va respondre positivament a les celebracions de Malala.
El cap de govern del Panjab, Shehbaz Sharif (@CMShehbaz), va tuitejar un dia després del discurs de Malala:
@CMShehbaz Bon discurs el de Malala!
Però podria haver estat millor - semblava estar escrit per fomentar el consum global (i ha intentat agradar tothom, tant als de casa com als de fora).
El seu comentari va ser fortament criticat i va ser eliminat poques hores després.
Però encara pitjor és la campanya anti-Malala encetada a les xarxes socials.
Des que l'atacaren l'any passat, molts pakistanesos titllen Malala de ser una histriona i un frau.
Impulsada per ideòlegs de dretes, aquesta gent veu la jove com una agent de la CIA que s'ha convertit en una ferramenta en les mans d'occident.
El conservador partit de dretes Jamat-e-Islami va distribuir a les xarxes socials les fotos en què apareixia amb l'enviat dels Estats Units Richard Holbrook i la líder del partit Samia Raheel Qazi va tuitejar les fotos i va acusar Malala i el seu pare d'ésser agents de la CIA .
La pàgina de Facebook de Josh e Junoon (Tsunami of Imran Khan) , que compta amb 127.000 "M'agrada", va compartir una foto en la qual criticava Malala i es negava que haguera sigut atacada pels talibans:
Campanya d'odi contra Malala a Facebook.
"La vuitena meravella del món: Malala.
És la primera operació de neurocirurgia en la qual no se li va afaitar el cap.
Fou la primera vegada que els talibans van disparar un Kalashnikov i el resultat fou l'hematoma d'una pistola d'aire.
La primera pacient de neurocirurgia que va demanar un paper i un bolígraf en despertar-se.
"On estic?" El primer dispar del món que no va deixar forat, però la bala del qual va penetrar a la ment dels nostres mitjans.
I qui no està d'acord amb aquesta història és enemic de la humanitat."
Els tuits anti-Malala la comparaven amb les víctimes dels atacs amb drones sobre el Pakistan.
Fawad Khalid (@FawadKhalid), un enginyer en electricitat i guanyador d'un Scottish Tech Award (Premis a la Indústria tecnològica que atorga ScotlandIS), va tuitejar:
@FawadKhalid: Si Malala representa realment el #Pakistan, per què s'ha oblidat dels atacs dels drones que propaguen el terrorisme i per què s'ha oblidat d'Afia ?
@IbneBattuta, un bloguer de Caixmir, va escriure:
@IbneBattuta: Ara, per a molts, l'oportunisme es diu Malala-isme.
Forneja les teues galetes mentre els drones siguen lluny.
Faiza S Khan (@BhopalHouse), editora de Random House India i bloguera , va intentar infondre un poc de sentit comú a aquells que criticaven el silenci de Malala respecte als drones:
@BHopalHouse: Un recordatori per a tots - NO VA SER UN DRONE EL QUE VA ATERRAR SOBRE MALALA.
FOREN ELS TALIBANS ELS QUI DISPARAREN.
ELS DRONES NO SÓN DE FET L'ÚNIC PROBLEMA DEL PAKISTAN.
NI DE LLUNY.
Mohsin Sayeed (@MohsinSayeed), un periodista pakistanès, va retornar les crítiques:
@MohsinSayeed: Tots aquells que brunziu sobre els drones mentre critiqueu i condemneu Malala: què heu fet vosaltres respecte als drones apart de brunzir?
Saad Hamid (@SaadGH), ambaixador de TEDx al Pakistan i director de TEDxIslamabad, va descriure l'experiència de donar suport a Malala obertament a Facebook:
@SaadGH: Parlar a favor del missatge de Malala a Facebook és com convidar una bandada de llops a què t'ataquen i et mengen viu.
@shehrbano: La cronologia del meu Facebook és repugnant.
L'única cosa pitjor que els talibans són els 'para likha jahils (analfabets educats)'.
Malala, estem amb tu.
Zainab Imam (@zainabimam), periodista i bloguera, resumia la situació al seu blog Gulaab Jamun :
Sí, un punt clau és que Malala i la seua família han estat calumniats perquè a ella l'atacaren els violents a qui tant ens agrada acontentar.
Però ací hi ha altre problema més profund que cal assenyalar: la discriminació cap a les dones tan fortament incrustada en les nostres ments que la nostra nació a penes pot confiar en una dona que realment vol el millor per al seu país.
Al Pakistan, no pots ser una bona ciutadana fins que no et mostres condescendent i respectuosa amb les "normes socials", sense importar com d'humiliants siguen.
El periodista Ajmal Jami escrivia al blog Laaltain :
Els teus països enemics, l'Índia, els EUA i també els experts mundials reten homenatge a Malala i la consideren un orgull per a tot el món.
Difícilment hi haurà un país on no siga popular.
Quatre milions d'infants de tot el món van signar per enfortir la causa de Malala, però el Mul·là del país natal d'aquesta jove la qualifica de "conspiradora".
Quan s'acaben els arguments i la lògica, llavors tot sembla "conspiració".
Una tragèdia obre el debat sobre la cultura militar en l'educació a Corea del Sud
Cinc estudiants d'institut es van ofegar en un campament militar situat vora una platja a Corea del Sud, un esdeveniment que va encendre el debat sobre els campaments d'estil militar i alhora va suscitar nostàlgia per la cultura militar en l'educació coreana.
A la província de Chungcheong del Sud, cinc estudiants van morir durant els seus 3 dies d'estada a un campament militar, en el qual els monitors van obligar els estudiants a treure's la jaqueta salvavides i a saltar al mar cap al vespre.
Dels 23 estudiants que es van veure atrapats en un fort corrent, cinc van desaparèixer. L'endemà se'n van trobar els cossos.
Abans de celebrar-se el funeral oficial el 24 de juliol de 2013, els companys de classe de les víctimes van publicar al YouTube un curtmetratge que expressava el seu condol (subtítols en anglès no disponibles):
La policia va descobrir que alguns dels monitors havien estat contractats, sense tenir cap acreditació, simplement per a cobrir la temporada d'estiu.
A més, el campament militar utilitzava el nom de la Infanteria de Marina de manera enganyosa, ja que no existia cap mena de vincle amb les forces armades.
Tot i que les reaccions immediates a la tragèdia es van centrar a criticar la manca de rigor en la seguretat i les operacions reprovables dels campaments militars sense autorització, més tard els bloguers i els usuaris de Twitter van mostrar preocupació pel predomini de la cultura militar en l'educació coreana, la qual trepitja la creativitat i individualitat dels estudiants i dificulta el procés democràtic de presa de decisions.
Els campaments d'estil militar són una de les opcions més populars a l'hora de triar activitats de temporada en moltes escoles coreanes i el "Gyoryeon" o entrenament militar pràctic per a nens, havia estat una de les assignatures obligatòries pels estudiants d'institut durant unes tres dècades.
L'assignatura va passar a ser opcional el 1997 i va desaparèixer oficialment de les escoles tot just l'any passat.
Imatge d'un campament militar a Corea del Sud.
No està relacionada amb el campament responsable de l'accident.
Imatge de l'usuari de Flickr @fast8000 (CC BY-NC-SA 2.0)
@blu_pn: Després de l'accident al mar en el campament militar, moltes persones van mostrar una gran commoció envers els campaments militars i l'autodisciplina que imposen amb entrenaments extrems.
Però sabeu què?
Quan era petit, vaig rebre un entrenament militar anomenat "Gyo-ryeon" com a part de la meva formació acadèmica.
I cada matí a les hores en què el director feia un comunicat, nosaltres ens alineàvem en una formació militar i li proferíem una salutació militar.
El destacat bloguer Impeter va rastrejar l'origen de la llarga tradició de la cultura militar present en l'educació coreana moderna:
El 1969 el govern va determinar que "Gyoryeon" fos una assignatura obligatòria amb l'objectiu de fer créixer la consciència pública sobre la seguretat nacional i per estar més ben preparats en temps de guerra.
La majoria d'estudiants, sense pensar-hi detingudament, van acceptar-ho com si fos una assignatura més; si ens ho plantegem seriosament, però, es tracta d'una situació horrible.
S'entén que el govern s'havia plantejat d’enviar fins i tot estudiants d'institut a zones bèl·liques quan la guerra esclatés.
Com que volien convertir els estudiants d'institut en soldats, les escoles van començar a imposar l'esperit militar als nens i van adoptar gairebé els mateixos càstigs corporals que s'aplicaven a l'exèrcit El problema més greu en la nostra educació és "els estudiants han d'obeir fins i tot les males ordres", idea que va néixer durant l'era colonial japonesa – el govern colonial japonès va convertir els nens de la dinastia Chosun en soldats a base d'injectar militarisme a l'educació.
I aquesta tradició va sobreviure quan els règims autoritaris militars coreans van prendre el poder i van deixar rastres de militarisme a les nostres escoles.
Kim Yong-Taek, educador amb una llarga trajectòria, va escriure l'anàlisi següent en el seu blog sobre educació:
Hi ha una dita que diu que l'exèrcit et converteix en un home de veritat.
Alguns pares fins i tot afirmen feliçment "el meu fill, un nen entremaliat que solia faltar-nos al respecte, s'ha convertit en un altre ésser humà després d'haver servit a l'exèrcit" . Tanmateix, és cert això?
És natural que un nen consentit esdevingui un ésser humà més madur després d'haver estat separat dels seus pares.
Si hi ha algun canvi real que l'exèrcit va causar fou que "un jove ingenu s'ha convertit en una persona obedient que sucumbeix a la violència" La democràcia la creativitat i la individualitat i la comunicació i a la crítica, i és molt diferent de la cultura militar.
Quan aquesta última preval, cosa que passa quan es donen situacions extremes que requereixen fer front a un enemic, la força física i la paciència són indispensables i l'obediència a l'autoritat és l'únic camí a la supervivència.
Com pot ser que una escola, una entitat que hauria de procurar que els estudiants es convertissin en ciutadans democràtics, injecti la cultura militar als nens?
Es tracta d'una decisió antidemocràtica que no es correspon amb l'esperit de l'autèntica educació.
Xina: espionatge a través de WeChat
China Digital Times ha recollit un altre cas d'espionatge de missatges WeChat, una aplicació de missatgeria per a smartphone, que actualment és la cinquena més popular del món.
El cas més recent mostra que la policia es dedica a espiar activament un grup de periodistes que comparteix notícies.
Convocades protestes amb motiu del Dia de la Independència del Brasil
Brasil es prepara per a la celebració del seu Dia de la Independència , el 7 de setembre de 2013, amb les protestes massives de juny i juliol encara en ment.
Més de 400.000 persones han confirmat a Facebook la seva intenció de participar en les protestes que tindran lloc en prop de 150 ciutats.
La pàgina de Facebook que reuneix informació sobre cada ciutat es diu "La protesta més gran de la història del Brasil" .
L'etiqueta #OperacaoSeteDeSetembro (Operació Set de Setembre) ja és tendència al Twitter brasiler i també s'utilitza #VemPraRua (Vine al Carrer.)
Creativitat contra la censura a Síria: el cas de Radio SouriaLi
Aquest post fou publicat al blog Syria Untold .
Perquè "la necessitat és la mare de totes les ciències", com diu un proverbi àrab, els sirians, malgrat l'extrema repressió, no paren de concebre solucions creatives i innovadores als obstacles que han d'encarar quotidianament.
L'emissora Radio SouriaLi, que conformen un grup de joves sirians procedents de diversos àmbits, és un dels molts projectes i iniciatives sorgits de la necessitat d'expressió i de l'intent per arribar a tots els sirians, independentment de la seua pertinença ètnica, nivell intel·lectual o professió religiosa.
El nom "SouriaLi" resulta d'un joc amb les paraules "sourialia" (surrealisme) i "Souria lee" (que es tradueix de l'àrab com "la meua Síria"), que conjuguen així la consciència sobre la caótica situació present del país, cada cop més surrealista, i la necessitat de tots els sirians d'involucrar-se en la construcció de la seua pròpia Síria.
SouriaLi va començar a emetre l'octubre de 2012 com una ràdio per Internet, en un intent per evitar la censura i arribar al major nombre possible de sirians, tant dins com fora del país, tot i disposar d'uns recursos molt limitats.
El fet que aquest projecte faça servir Internet com a canal de difusió no ha impedit, però, que els seus responsables hagen hagut d'enfrontar-se a constants reptes per tal de seguir emetent.
Les autoritats sirianes han bloquejat el seu web repetidament des de dins del país, incloent-hi els mots claus de SouriaLi als motors de recerca, cosa que va obligar els oients a utilitzar ferramentes que els permeteren esquivar la censura i accedir als continguts.
A més, com que bona part de l'equip de SouriaLi es troba a Síria, els reiterats talls de subministrament elèctric i de connexió a Internet compliquen cada cop més el seu treball diari.
Radio Souriali
Tanmateix, cap d'aquests obstacles ha aturat les seues emissions.
En paraules d'un dels fundadors:
"Parlem per poder respirar.
Parlem a tothom i escoltem tothom.
Intentem no deixar de ser positius fins que arribe el dia en què esdevindrem el que desitgem ser."
“Pensem que el nostre problema és que no ens escoltem els uns als altres.
El nostre missatge no s'adreça únicament a una part de la societat. Ans al contrari, intentem arribar al cor de tots els sirians i molt especialment al de l'anomenada "majoria silenciosa".
L'equip de SouriaLi vol adreçar-se a tots els grups que formen el teixit social sirià i atraure l'atenció de l'audiència cap a un ampli ventall de temes - des de l'art, la cultura i les tradicions als drets de les dones i els drets de les minories ètniques, com ara el poble kurd.
SouriaLi és una de les moltes passes en el camí que Síria ha de recórrer per fer realitat el seu somni d'esdevenir un país respectuós amb la justícia, la llibertat i els drets humans fonamentals.
Aquest post fou publicat al blog Syria Untold i més tard fou traduït per Global Voices Arabic .
El basquetbol femení aconsegueix noves cotes a Moçambic
Després d'una victòria apassionant als quarts de final (vegeu el reportatge ), el passat 28 de setembre, l'equip de basquetbol femení es va fer amb un lloc a la Final de l'Afrobasket contra l'actual campiona, Angola.
Després de remuntar el partit i vèncer el Camerun a les semifinals , es van assegurar una plaça als Campionats del Món i a la història esportiva nacional.
El gran circ de la política: els candidats-comediants del Brasil i Portugal
"Homens da Luta" al festival de música "Optimus Alive", 2011.
Fotografia de José Goulão a Flickr (CC BY-NC-ND 2.0)
El conegut grup de música de paròdia Homens da Luta (Homes de Lluita) de Portugal ha convertit la seva pàgina de Facebook , amb més de mig milió de seguidors, en un front en línia de la campanya electoral per a les eleccions municipals d'enguany.
Actualment un dels germans que lideraven la banda, Nuno Duarte "Jel", l'àlies es pot llegir com "hair gel" ("fixador"), es presenta com a candidat a l'alcadia de Cascais, un dels municipis més rics de Portugal, una ciutat costanera a tan sols 30 quilòmetres a l'oest de Lisboa.
Malgrat que la banda va mobilitzar i entretenir les masses a Portugal, per alguns crítics, com João Silva Jordão, la "falsa resistència" dels Homens da Luta ha estat símbol de "la decadència de la classe política" i un dels factors que ha ajudat "la població portuguesa a romandre en un estat d'apatia vertiginosa":
Cap dels candidats ha discutit a fons "el mite de la governabilitat", maneres de neutralitzar el tràfic d'influències i el clientelisme, maneres de superar "la política dels esdeveniments" i -pitjor encara- cada candidat es va presentar com un esdeveniment en ell mateix.
Encara que tant a Portugal els Homens da Luta o Cascais na Linha (Cascais en línia, o en ordre, un joc de paraules) com les seves pàgines de Facebook s'han fet famosos per seguir el lema de la candidatura independent, s'han tornat una mica més sobris i fan el que poden per convèncer els votants sense oblidar l'alegria.
Algunes publicacions als seus murs de Facebook sovint atreuen centenars de reaccions.
Creen vídeos breus en els quals presenten idees per a la ciutat, barrejant humor amb propostes concretes que prometen realitzar quan siguin elegits.
La votació s'esdevindrà el dia 29 de setembre de 2012 a Portugal.
Uns 1.500 candidats es presenten a les eleccions per a 308 municipis.
El Mundial de futbol converteix el Brasil en mercat prioritari de vigilància
"Gegants del sector de la vigilància obtenen contractes en diverses ciutats per fer un seguiment dels brasilers durant els jocs del 2016 - des d'escàners de seguretat fins a programaris de seguiment remot."
Foto: Agència Pública
Aquest article, escrit per Bruno Fonseca, Jessica Mota, Luiza Bodenmüller i Natalia Viana, va ser publicat originalment el 6 de setembre de 2013 per l'Agència Pública, dins la cobertura especial #SpyFiles3 .
Després de ser informada sobre l'espionatge a què la va sotmetre l'Agència de Seguretat Americana (NSA), la presidenta Dilma Rouseff va demanar als ministres Paulo Bernardo (Comunicacions) i José Eduardo Cardozo (Justícia) que incloguessin en el Marco Civil da Internet (una carta de drets del internautes brasilers) un dispositiu que permeti suspendre l'acció d'empreses que cooperin en estratagemes d'espionatge internacional.
"Pot ser banc, empresa de telefonia...", va dir el ministre de Comunicacions.
Però garantir la protecció de dades també podria passar per les empreses multinacionals de vigilància, ja que bona part de la creixent demanda de vigilància per a la Copa del Món serà subministrada per gegants del sector - les mateixes empreses que proporcionen equipament i programari per a policies de tot el món, incloent-hi el govern americà i l'NSA.
Gran part d'aquestes multinacionals són mencionades en la recent publicació, per part de WikiLeaks, del projecte Spy Files 3, una compilació de 249 documents de 92 empreses, que comprenen pamflets, contractes i metadades referents a alguns dels principals empresaris del sector.
Aquests documents assenyalen que, sota la perspectiva dels grans esdeveniments, el Brasil ha esdevingut prioritari per a la indústria de la vigilància global.
La Secretaria Extraordinària de Seguretat per a Grans Esdevenniments (SESGE) fa temps que es dedica a l'adquisició de diverses tecnologies de seguretat pública.
Ja s'han invertit 200 milions de reals en contractes d'àmbit nacional.
I la indústria d'equipaments de vigilància ha apostat amb força per aquesta oportunitat.
En els últims anys, s'han celebrat diverses fires empresarials al Brasil.
Quan els especialistes en vigilància es reuneixen
El juny, a Brasília, va ser el torn de la ISS World, que reuneix policies, agents de seguretat i analistes d'intel·ligència per a un entrenament en intercepció legal, investigacions electròniques d'alta tecnologia i recollida d'intel·ligència en les xarxes.
Finançada per les empreses més grans del sector, com Gamma Group, Hackingteam, Cobhan Surveillance, Hidden Technology, GlimmerGlass i la brasilera Suntech, els seus directors són els que duen a terme els tallers.
Alguns cursos ensenyaven, per exemple, a utilitzar les xarxes socials com a intel·ligència de fonts obertes en investigacions criminals, o a com fer servir fer servir millor el Facebook: des de la seguretat en el Facebook fins a la retenció de dades i la interacció amb forces de seguretat.
Un altre entrenament, ofert per l'empresa Group 2000 Netherlands, abordava el funcionament de la intercepció de dades en l'àmbit nacional, combinada amb l'LBS (Location-based service) - un servei de programació per ordinador que permet incloure la localització i l'horari en el sistema utilitzat.
L'empresa IPS va tractar el tema dels Social Media i els webmails: arquitectura de Big Data per a la intercepció massiva, a part d'oferir un curs sobre "intrusió experta" de xarxes socials i webmails.
L'empresa brasilera Suntech, que avui dia forma part del grup americà Verint, va finançar un dia sencer d'entrenament, amb una atenció especial en la intercepció de telecomunicacions.
A part de la ISS, la LAAD (Latin American Aerospace & Defence), la principal fira d'empreses de seguretat i defensa d'Amèrica Llatina, se celebra des del 1995 al Brasil, amb el suport dels Ministeris de Defensa i de Justícia.
En els últims anys, els grans esdeveniments han sigut el principal focus d'aquesta fira, una base per a grans negocis a l'àrea.
El 2011, per exemple, el Ministeri de Defensa va anunciar el projecte del Sistema Integrat de Vigilància de Fronteres (SISFRON), basat en una xarxa de sensors connectada a sistemes de comandament i control.
Els militars volien accelerar la construcció del sistema degut al Mundial i a les Olimpíades.
El cost estimat, de 6 a 7 bilions de reals , va animar el mercat internacional.
I amb raó: malgrat que la construcció del sistema havia estat encarregada a una subsidiària d'Embraer, el Grupo Saab, de Suècia, va anunciar que la seva subsidiària alemanya MEDAV proporcionarà al programa, com a subcontractada, estacions mòbils de sensors amb capacitat per controlar i identificar la direcció de les freqüències HF, VHF i UHF.
Aquest any més de 30 mil visitants van assistir a la LAAD, que va acollir 720 expositors de 65 països, entre els quals hi havia els representants dels ministeris de defensa d'Ucraïna, Regne Unit, Argentina i Àfrica del Sud.
El 2014, any de la Copa del Món, una versió menor sobre seguretat es durà a terme els dies 8 i 10 d'abril de 2014 al Riocentro .
El petó de Putin: el retorn
-Tot anirà bé, no estiguis trist!" -va recomanar Putin al nen. -No ploro! -va dir ell ofès.
El noiet va continuar molestant Putin i estirant-li la màniga durant tota la trobada.
Finalment, Putin es va girar cap al noi i li va dir "T'entenc, deixa'm fer-te un petó", i li va fer un petó a la galta.
Un altre cop fa petons als nens
Cap a on mira ara Mirzulina , eh?!
Quina desgràcia.
Mirzulina és qui va proposar la llei federal que declara il·legal la "propaganda homosexual".
Un altre usuari se'n riu:
Vova és un pedòfil.
Alguns russos encara avui equiparen l'homosexualitat amb la pedofília.
El rumor que a Putin "li agraden els nens" va córrer molt de pressa a la xarxa després de "l'incident del ventre".
Un dels usuaris ha comparat el petó de Putin amb la mossegada d'un home llop, dient que la víctima es convertiria finalment en un segon Putin:
Ha mossegat el nen!
Ara, cada nit, tan bon punt surti la lluna, el nen començarà a robar diners, a transferir-se'n la propietat en secret i a injectar-se bòtox.
Un altre també se'n riu:
De fet, el nen no ha dit "presa d'aigua", ha dit "paga'ns". "(paga'ns)] (aquest joc de paraules també es pot interpretar com "plati Na"(paga Navalny), o "plati Na"(paga, cabró).
Un altre comentari de burla:
Potser el nen té problemes de dicció?
Al cap i a la fi, les bromes d'aquest tipus són mesquines, explotadores i no gaire constructives.
Per a alguns russos que senten que la seva veu ja no compta al seu país, però, sembla que la burla i el ressentiment són els únics recursos que els queden.
El veritable símbol de Rússia, una mesquita txetxena?
La mesquita "Cor de Txetxènia" a Grozni, Txetxènia. Fotografía d'Andre Maiakinfo, 17 d'octubre de 2008, CC 3.0.
La segona volta del concurs per a escollir les 10 atraccions turístiques menys conegudes de Rússia (i reproduir-les en un parc de Moscou) es va tornar violenta dissabte 31 d'agost del 2013 quan una gentada va començar a llançar ous a les oficines de diverses companyies de telefonia.
El concurs, que patrocinen la televisió principal de Rússia i la Societat de Geografia, va començar de forma prou inofensiva al juliol, amb poc interès i encara menys participació.
Tanmateix, a l'agost, el president de Txetxènia, Ramzan Kadírov, va començar a publicar fotografies de la mesquita principal de Grozni al seu compte d'Instagram i animava els seus seguidors a que votaren per ella.
Un cop es va tancar la segona volta del concurs es va poder comprovar que els resultats de la mesquita de Kadírov i el del Kremlin de Kolomna (a uns 95 km al sud-oest de Moscou) havien quedat molt igualats.
La mesquita "Cor de Txetxènia" va perdre per molt poca diferència i, gairebé immediatament, Kadírov va publicar al seu compte d'Instagram una fotografia en blanc i negre de la mesquita amb el missatge següent:
Per això els hem dit que tot això no és res més que un frau flagrant.
A més a més, no podem descartar que siguin barreres artificials amb l'objectiu d'evitar que el Cor de Txetxènia acabi en primera posició.
El bloguer Olieg Koziriev va publicar un article sobre l'escàndol sota el títol “Txetxènia està a favor d'una votació justa” en què hi escriu:
Si esteu a favor d'una votació justa, ajudeu els que lluiten per ella, i no els que la destrueixen.
Tot i això, molts russos ni tan sols sabien que en aquells moments tenia lloc el concurs Rússia 10.
Un usuari va contestar confós a l'article del blog de Koziriev:
Què passa?
De què parleu?
Un altre lector va dir :
Admeteu la veritat!!!
Els esvalotadors txetxens no volen una votació justa, sinó que guanyi el seu candidat (en aquesta cas, la mesquita) a qualsevol preu
Un altre volia saber d'on provenien els diners que van permetre a la gent votar (perquè cada vot per SMS costava 3,54 rubles):
M'interessa més saber quin pressupost es va utilitzar per pagar els 40 milions de missatges de text de Txetxènia.
Realment dubto que tots els txetxens es posessin de cop a enviar desenes de missatges de text per Kadírov.
Mentrestant, la bloguera Oksana Volva es queixava :
Per a la majoria, el símbol de Rússia pot ser l'ós, la matrioixca o, fins i tot, la balalaica, però de cap manera el símbol principal de l'Islam, i això, amics meus, és una crida manifesta a l'ocupació i a la islamització, sobre les quals Kadírov no es mostra gens "tímid".
Un lector es preguntava :
I ara una pregunta ben simple: qui ha tingut la idea d'incloure una mesquita a la llista dels símbols de Rússia?
Qui ha començat aquesta provocació flagrant i evident?
El bloguer Aleksei Freeman va titllar el llançament d'ous a les oficines d'operadors mòbils a Grozni de "pogrom" i va afirmar :
De fet, aquestes accions apareixen al Codi Penal de la Federació Russa, però, com tots sabem, ja fa temps que no totes les lleis de la Federació Russa s'apliquen a Txetxènia.
També va assenyalar que el problema va ser amb tots els operadors mòbils i no només amb Beeline i Megafon.
Un punt interessant: totes les companyies de telefonia van tenir problemes amb el processament dels missatges de text, però només "Beeline" i "Megafon" han rebut crítiques.
És evident que Kadírov tracta de treure aquestes companyies del mercat, perquè no són sota el seu control.
El conegut bloguer Ilià Varlàmov va admetre que ell tampoc no s'havia assabentat del concurs Rússia 10, però es va afanyar en llevar-li importància.
Varlàmov va compartir una fotografia d'una zona d'obres a la Universitat Estatal de Moscou amb una tanca, un parell de vàters exteriors i una barraca de vigilància i se'n va riure:
El veritable símbol de Rússia no és ni una mesquita ni un kremlin.
Els veritables símbols de Rússia són una tanca, un vàter exterior i un guàrdia vigilant les pedres.
La resta és pura vanitat.
Per la seva banda, la pàgina web de Rússia 10 va publicar un missatge el dilluns 2 de setembre en què anunciava que es retardaria la tercera volta de la votació, ja que s'ha començat una investigació de la segona.
Els russos reaccionen a l'editorial de Putin sobre Síria publicat al New York Times
Vladímir Putin, 16 de juliol de 2013, servei de premsa del Kremlin, domini públic.
No passa cada dia que el president rus escrigui un article d’opinió al New York Times com va succeir el passat 11 de setembre. De seguida la blogosfera americana es va omplir d'una allau de reaccions, els tuits de periodistes es succeïen sense parar amb els comentaris de sorpresos internautes d'a peu.
Després de les eleccions locals i regionals, la majoria de bloguers russos semblen massa preocupats amb els seus problemes locals com per a interessar-se en allò que Putin tingui a dir als estatunidencs.
Però no tothom ha ignorat la notícia i molts usuaris de RuNet han elogiat la proposició del President, que contemplen com un necessari desplegament de autoritat moral russa en l'escenari mundial.
Poques hores després de la publicació de l'article a la pàgina web del New York Times, el portal de traducció en línia inoSMI.re va penjar una versió en rus .
L'endemà 12 de setembre, la traducció ja havia rebut 476 comentaris, la majoria d'ells favorables.
L'usuari Skuter, per exemple, escrivia:
ha fet el que calia.
La majora d'estatunidencs entenen tot el que diu i ho admeten.
Ara cal que no només els nord-americans ho sàpiguen, sinó que també Obama sàpiga allò que ells saben.
No crec que s'hagi excedit.
I bombobama li deu una botella de whisky a Putin per salvar les aparences... i potser, fins i tot, la pell...
Un altre usuari anomenat zapravdu deia amb un regust de teoria de la conspiració de l'11-S:
Un escrit magnífic i el més important és que els americans ho hagin escoltat, perquè no té res a veure amb la informació que reben a través dels seus principals mitjans de comunicació, que diuen tot el contrari.
Fins i tot quan es tracta de l'11-S, molts sols en tenen informació superficial.
Evidentment, no tothom es meravellava de l'eloqüència de Putin.
L'usuari namik83 contrastava la postura actual de Rússia en contra de la intervenció armada a Síria amb el fet que el 2008 es donés suport a l'enviament de tropes a Ossètia del Sud i després a Geòrgia:
És un discurs molt bonic… però quan Rússia va bombardejar Geòrgia, on estaven les sancions de les Nacions Unides de les quals ara en parlen tant?
Anton Krasovski (un periodista rus que va perdre la feina l'any passat després de fer pública la seva homosexualitat) es va fer ressò del rebuig que sent la comunitat LGBT cap al govern rus després de la recent onada de lleis antigai. Es preguntava a Facebook si Putin tenia en ment els homosexuals quan va escriure que "Déu va fer tots els homes iguals".
A Twitter hi ha evidències d'una xarxa de zombis a favor de l'article de Putin que tuiteja comentaris elogiosos sota l’etiqueta #PutinForPeace .
Molts d'aquests comptes dubtosos, com el de Vasili Kuharev , publiquen amb poca freqüència i normalment només sota etiquetes relacionades amb campanyes de suport al Kremlin.
El senyor Kukarev, per exemple, només ha estat actiu en quatre ocasions des del juliol de 2013, una vegada per lloar Putin i tres per criticar membres destacats de l'oposició russa, sempre amb etiquetes sospitoses.
Si les autoritats russes estan darrere dels esforços per promocionar l'escrit de Putin i de presentar-ho com a una victòria de les relacions públiques sobre la Casa Blanca, la xarxa d'usuaris ficticis a Twitter n'és sens dubte una eina rudimentària.
Però els bots de la xarxa russa no són els únlics que tracten que la notícia agafi aquest rumb.
Stanislav Apetian, àlies Politrash, és un bloguer proKremlin que també ha intervingut en l'enaltiment de l'article de Putin.
Apetian ha traduït al rus, amb l'ajuda d'un amic, dotzenes de comentaris positius (així com alguns de negatius) d'internautes americans escollits a l'atzar al Facebook i els ha publicat junts a LiveJournal.
La feina d'Apetian, que almenys no resulta tan falsa com els retuits robòtics, transmet el mateix sentiment que la campanya #PutinForPeace: orgull per l'aparent popularitat de les seves paraules —cosa poc freqüent.
Resulta irònic que sigui més efectiu promocionar l'article de Putin mitjançant les reaccions dels internautes americans que no pas fent servir les dels russos.
Els xinesos es replantegen la pena de mort després d'executar Xia Junfeng
L'opinió pública de la Xina recolza la pena de mort.
Tanmateix, molts internautes van reflexionar sobre la seva posició després de l'execució del venedor ambulant Xia Junfeng.
Offbeat China destaca el debat.
La ciutat de Rakka construeix la maqueta d'un estat sirià ideal Aquest article forma part de la nostra cobertura especial Sobreviure a Síria.
Aquest post fou publicat pel blog Syria Untold i posteriorment fou traduït per Global Voices Arabic .
Per als sirians, la demanda de llibertat ha passat de lluitar contra la dictadura, cosa que suposa enfrontar-se a l'assassinat, la presó, la detenció i la destrucció d'infraestructura, a tractar d'establir els nous fonaments per al model de país que sempre han somniat.
És realment possible construir a partir de tota aquesta destrucció?
Si algú pot aconseguir l'impossible, són els sirians.
Ells han transformat els eslògans de la revolta estudiantil francesa - "Sigues realista, demana l'impossible" - en "Sigues realista i fes l'impossible."
Després de la retirada de l'exèrcit sirià de Rakka el març de 2013, la ciutat va experimentar un buit de poder tremend, especialment pel que respecta als serveis públics.
Els carrers apareixien plens de despulles i fragments de les barricades del règim.
Un grup de 35 activistes que havien romàs a la ciutat van encetar un debat que va desembocar en el naixement d'un moviment anomenat "La joventut de Rakka".
Un d'aquests activistes, Ayman al-Khalaf, explicava a Syria Untold:
El cartell resa : A la gent que estima la llibertat, sabeu que la fàbrica d'herois es troba a Síria.
Font: Syria Untold
"Una setmana després de l'alliberament, vam començar a discutir sobre com resoldre els problemes que presentaven els serveis bàsics com a resultat de la retirada del règim i el desmantellament de les seues institucions.
Vam decidir consolidar el moviment com una institució civil sense cap mena de filiació política, religiosa o militar."
El moviment va assumir el paper de municipalitat, va netejar els carrers, va recollir el fem del centre de la ciutat i va retirar les barricades del règim.
En paraules d'Ayman:
“Hem somniat amb viure sense aquest règim durant molt de temps.
Ara el somni ha esdevingut realitat, de manera que hem de ser responsables i convertir la ciutat en una autèntica icona de llibertat."
Inspirades en aquesta llibertat recentment adquirida, es van muntar campanyes, com ara "Els nostres carrers respiren llibertat".
Els activistes van distribuir la bandera de la revolució entre els diversos serveis públics i pels carrers, van endreçar la ciutat, veïnat rere veïnat, alhora que cobrien els murs amb dibuixos creatius i grafits.
Rakka: lliçons per a la construcció d'un estat
Els activistes també van emprendre la campanya "Netegem l'Hospital Nacional", que va durar fins que es va retirar per complet tota la runa causada per les bombes i la destrucció generada al principal hospital de la ciutat; i la campanya "No deixaré la meua escola" que tenia com a finalitat rehabilitar les escoles de manera que els nens pogueren reprendre els seus estudis tan aviat com fóra possible.
Activistes de la campanya "No deixaré la meua escola".
Els activistes tampoc es van oblidar els refugiats sirians que aplegaven de tot el país.
Es va muntar un menjador d'emergència que proporcionava al voltant de 500 àpats diaris als refugiats, malgrat la manca de pa provocada per l'escassesa.
Aquesta iniciativa va conformar la "Campanya el nostre pa", que va consistir en la distribució de trossos de pa en saquets amb l'etiqueta "la meua fogassa és la teua fogassa" i la màxima del profeta Mahoma "Cap de vosaltres pot ser un veritable creient si no desitgeu per als altres el que desitgeu per a vosaltres."
El moviment juvenil va tenir molt presents els nens sirians, víctimes d'una situació terrible des de l'inici dels enfrontaments.
Campanyes com ara "Els nens tenen dret a viure" tenen com a objectiu la defensa dels seus drets i els empenten a involucrar-se en tallers escènics i altres activitats centrades en la solidaritat, la cooperació i l'esperit d'equip. La idea és tractar d'inculcar als més petits valors autèntics que els permeten desenvolupar un nou sentiment de pertinença al país.
Altres campanyes buscaven atraure l'atenció cap als presos polítics, per exemple les segudes "Lliures darrere les reixes" del passat mes d'abril.
La inscripció diu: Llibertat per al pres desconegut
La solidaritat amb altres ciutats sirianes també va despuntar a Rakka, a través de campanyes com "Espelmes de la llibertat de l'Eufrates".
Gràcies al seu treball, la joventut de Rakka fa, ni més ni menys, el que haurien de fer les institucions de l'estat.
Com explica Ayman, el jove activista i metge:
"Hem de ser forts, perquè Rakka és la capital de l'alliberament i hem de treballar per què la ciutat continue fent honor a aquest nom i es mantinga al marge del procés de militarització."
La justícia hongaresa alenteix la lluita contra els delictes de caire racista
La justícia hongaresa ha trigat cinc anys a condemnar els autors dels assassinats a sang freda de diverses persones d'ètnia gitana.
Quatre homes d'origen hongarès van matar sis gitanos entre març del 2008 i agost del 2009 en una sèrie d'assassinats.
El 6 d'agost, un tribunal de Budapest va condemnar Zsolt Peto i els germans Arpad i Istvan Kiss a cadena perpètua per l'onada d'assassinats i Istvan Csontos, el conductor, a 13 anys de presó com a còmplice del crim.
Els quatre assassins, que van forjar els seus plans en un pub de Debrecen, al nord-est d'Hongria, són aficionats de futbol ultres i tenen vincles amb organitzacions neonazis.
Quan van rebre els veredictes, no es van immutar.
La pressió que han exercit defensors dels drets humans i advocats sobre el govern hongarès sembla que ha donat resultat.
L'Oficina Nacional d'Investigació d'Hongria (NNI), l'oficina central d'investigació policial del país que s'encarrega de la lluita contra el terrorisme i d'altres afers de seguretat nacional, ha tornat a obrir la investigació sobre una sèrie d'assassinats de membres de la comunitat gitana d'Hongria entre el 2008 i el 2009 amb la intenció de trobar errors per part dels investigadors i possibles faltes que endarrerissin la captura i la sentència dels assassins.
També se sospita que un o més còmplices es troben encara en llibertat.
Els fiscals hongaresos han sol·licitat que també s'iniciï una investigació sobre les forces militars involucrades perquè se sospita que el servei d'intel·ligència militar hongarès va facilitar alguns dels crims.
Molts activistes, entre els quals es troba l'activista hongarès d'origen gitano Aladar Horvath, afirmen que aquestes declaracions representen "un gest d'apropament (tot i que arriba tard)" a les víctimes per part del govern.
L'anunci del veredicte, però, no ha fet que s'apaivaguen les reaccions dels internautes.
Helene Bienvenu, una fotoperiodista autònoma de Detroit que viu a Budapest, va comentar a Twitter:
Fa 50 anys, Martin Luther King es manifestava a Washington.
La població gitana d'Hongria encara ha de fer moltes coses.
John Clarke, un activista de Toronto, responsabilitza l'actitud de la classe política i la societat conservadora d'aquests esdeveniments:
En un article sobre aquest tema que s'ha publicat recentment a The Economist, es titlla la població gitana del "problema social més gran d'Europa".
Un escriptor de Cambridge, Kari Sperring, demana més informació sobre el tema, ja que a les xarxes socials s'està qüestionant la salut de la democràcia hongaresa a causa de la manera de procedir del govern en aquesta onada d'assassinats en sèrie en relació amb una minoria ètnica:
Hongria ja no és una democràcia. Algú té més detalls sobre això, si us plau?
Mentrestant, el sotssecretari d'estat d'Afers Exteriors, Péter Wintermantel, va pronunciar un discurs a la IV Conferència de l'Associació per l'Amistat entre Hongria i Israel, que es va celebrar a Zalaegerszeg del 24 al 24 d'agost.
Al discurs, Wintermantel va destacar el compromís del govern hongarès de lluitar contra qualsevol forma de racisme i antisemitisme i que prendria totes mesures necessàries per evitar-los.
Tanmateix, un estudi d'Amnistia Internacional manifesta que els delictes d'odi contra la població d'ètnia gitana encara són un problema seriós a Hongria perquè la policia no té els mitjans per investigar-los de manera exhaustiva i efectiva.
En un nou informe sota el títol "Atacs violents contra la població gitana a Hongria", la informació que ha recopilat Amnistia Internacional mostra l'impacte que tenen els crims per motius ètnics sobre les víctimes, les comunitats i la societat en conjunt.
També mostra els entrebancs que provoquen les deficiències del sistema judicial hongarès a l'hora de prevenir i de donar resposta a aquests atacs:
Jezerca Tigani, sotsdirectora del Programa per a Europa i Àsia Central d'Amnistia Internacional va declarar:
Cinc anys després d'aquests assassinats a sang freda, la població gitana d'Hongria encara no rep la protecció adequada contra els delictes d'odi.
Aquest cas horripilant hauria d'haver estat un toc d'atenció sobre la continuada i sovint violenta discriminació que pateix la comunitat gitana, però els autors d'aquests actes encara no han comparegut davant de la justícia.
La UE estudia sancionar la nouvinguda Croàcia per no respectar el tractat d'ahesió
Segons nombrosos mitjans de comunicació tant croates com internacionals, així com les converses que omplen les xarxes socials, és probable que la Comissió Europea sancioni Croàcia per la disputa continuada sobre les lleis d'extradició.
Aquests fets han creat tensions durant el primer mes de l'antiga república iugoslava com a membre de la Unió Europea i, juntament amb les sancions corresponents, poden posar en perill les ajudes a Croàcia, especialment el programa de la UE per a la millora del control de les fronteres de Croàcia, vital per a l'aposta del país d'unir-se a l'espai Schengen, on no són necessaris els passaports.
Tal i com va informar Global Voices, alguns dies abans de l'1 de juliol del 2013, dia que es va unir a la Unió Europea, Croàcia va canviar la llei per tal d'assegurar que els veterans de la guerra d'independència que s'enfronten a la justícia a altres països per crims de guerra no poguessin ser jutjats a cap altre país de la UE.
S'espera que la Comissió Europea, que exerceix el poder executiu del bloc, invoqui un article del tractat d'adhesió de Croàcia que permet imposar mesures de sanció si es violen els reglaments europeus convencionals.
Es tracta de l'article 39 del tractat d'adhesió de Croàcia, l'anomenada clàusula de salvaguarda, que permet imposar sancions o donar per conclosa la pertinença de Croàcia a la Unió Europea durant un període de tres anys des de l'adhesió.
"Se'ns ha acabat la paciència.
És molt probable que invoquem la clàusula de salvaguarda", va afirmar de forma anònima un alt càrrec de la Comissió a Reuters .
També va dir que això segurament es produiria durant una reunió ordinària dels comissaris europeus.
Els comissaris de la Comissió Europea han donat suport a la proposta de la vicepresidenta de la Comissió, Viviane Reding , d'imposar sancions a Croàcia, tal com han confirmat la portaveu Mina Andreeva i el portal croat index.hr.
Les banderes de Croàcia i de la UE en un edifici del govern croat; fotografia de Bogdan Giusca, amb llicència Creative Commons Attribution 3.0.
El corresponsal de la televisió croata Nova a Split, Mario Jurič , va publicar a Twitter :
Els comissaris de la Comissió Europea han donat suport a la proposta de la vicepresidenta de la Comissió, Viviane Reding, d'imposar sancions a Croàcia.
El corresponsal a Croàcia de Reporters Sense Fronteres, Zeljko Peratovic , es reia del president croat, Ivo Josipovic, i afirmava :
Em sembla que acabem de batre el rècord de velocitat en rebre sancions.
Reding, juntament amb el president de la Comissió Europea, José Manuel Barroso , i el comissari Štefan Füle, va notificar al comitè que Croàcia viola les clàusules de l'ordre de cerca i captura europea.
També ha suggerit que la Comissió Europea imposi sancions a Croàcia, cosa que els comissaris europeus han acceptat.
El diari de Zagreb "Jutarnji List" va publicar unes declaracions d'un alt representant anònim del govern croat en què s'afirmava que Croàcia mantindrà la seva posició d'estat amb principis i que no acceptarà ordres per part dels "arrogants" polítics europeus.
El primer ministre, Zoran Milanovic ja havia afirmat que s'examinaria una proposta d'esmena d'aquesta llei tan polèmica durant la primera sessió parlamentària de la tardor, però que s'aplicaria a partir de mitjan juliol de l'any vinent.
Milanovic considera que són els tribunals croats els que haurien de jutjar certs criminals, i no pas els tribunals d'altres països.
Reding va advertir Croàcia diverses vegades, personalment i a través dels seus socis, que l'amonestarà per no complir amb el tractat d'adhesió.
Mentre que el president croat, Ivo Josipovic, així com Milanovic, creu que finalment les sancions no arribaran perquè Europa i Croàcia tenen coses més importants per fer, el líder del partit més influent de l'oposició, la Unió Democràtica de Croàcia, Tomislav Karamarko, considera que tot aquest afer sobre la llei de detenció croata, anomenada col·loquialment Lex Perkovic , és un escàndol.
Aquest article forma part de la nostra cobertura especial Sobreviure a Síria.
"Els Revolucionaris de Manbij" en Alep, Síria.
Fptp de Dona Bozzi.
Copyright Demotix, 23 de juliol de 2013.
L'amença de guerra s'abat sobre Síria ara que els Estats Units es preparen per dur a terme una campanya de bombardeigs "punitius".
A la xarxa, els experts en la matèria han proliferat de la nit al dia.
El palestí Iyad al-Baghdadi remarcava:
No resulta fascinant com la consciència col·lectiva es va despertar de sobte quan va entrar en joc el terrible patiment del poble de #Syria?
La siriana Mohja Khaf deia que estava contra la guerra.
I explicava el perquè:
El meu eix són les dones i els homes que constitueixen la base de la revolució a Síria.
L'atac dels EUA no els ajudarà a legitimar la seua lluita per una #Syria lliure, democràtica.
L'atac dels EUA no és la panacea que ens alliberarà del Carnisser de #Syria i posarà remei a la malaltia.
L'atac dels EUA no és una resposta a les pregàries per la crisi humanitària de Síria —suposarà més agonia per als civils. #Syria
Ningú no pot negar les horribles massacres de civils perpetrades per al-Àssad contra els sirians, siga quina siga la seua postura respecte a l'atac imminent dels EUA #Syria
Kahf ens recordava:
No importa quina siga la teua opinió respecte a l'atac nord-americà #Syria, NO POTS NEGAR que els joves sirians van prendre els carrers en una autèntica REVOLUCIÓ del poble.
Maleït siga.
I el també sirià Amal Hanano afegia:
Recordatori: milers de sirians van ser assassinats per corejar: el poble vol enderrocar el règim. #Syria
Un altre sirià, Maysaloon, se sorprenia per la duplicitat d'estàndards que aplica cada país:
Saüd al-Faisal diu que no es pot tolerar que Assad utilitze gas verinós.
Curiosament, quan Saddam el va fer servir, no els va importar #Pt #PotKettleBlack
I Dima Khatib afegia :
Sols perquè algú no confie en els americans no vol dir que simpatize amb el règim d'al-Àssad.
Deixeu d'exercir el terrorisme intel·lectual i d'obliterar els altres en nom de la lluita per la llibertat.
Segons Michael Hanna, la guerra de Síria podria durar anys:
Si aspirem a un debat seriós sobre Síria, hauríem de comprendre primerament que, si tenim en compte la seua trajectòria actual, aquesta guerra durarà anys.
Des de Bahrain, l'escriptor Alí al-Said piulava:
El missatge que llança #Obama als dictadors malvats del món: si vols massacrar el teu poble, perfecte, sempre que no utilitzes armes químiques. #Syria #Assad
En un tuit anterior, es demanava:
Per què matar 100.000 persones i desplaçar-ne 2 milions no provoca resposta, però usar gas verinós contra 1.000 exigeix un atac militar? #Syria #SyriaCrisis
En Amman, la capital de Jordània, Alí Dahmash va presenciar una manifestació contra la guerra davant l'ambaixada dels EUA:
Tot just acabe de passar per l'ambaixada dels EUA en #Amman i hi havia prop de 100 persones que es manifestaven pacíficament per la decisió d'Obama de bombardejar #Syria - #Jordan #Jo
El comentarista Marc Lynch afegia:
El més trist d'aquesta marxa cap a la guerra impulsada per l'administració Obama és veure'ls espargir els mateixos arguments que durant dos anys van esclafar efectivament.
Per la seua banda, el comentarista saudita Sultan al-Qassemi preguntava:
Per què els Estats del Golf (que el 2010 compraren armes per valor de 123 bilions de dòlars als EUA) i Turquia (amb el segon exèrcit més gran de l'OTAN) subcontracten els Estats Units per fer la guerra a Síria?
I és normal estar confós, com explicava Ms. Entropy, des d'Egipte:
A diferència dels experts en #Syria que han brotat com bolets, jo només sé del context el suficent com per reconèixer la meua ignorància - més que suficient per trencar-me el cor.
L'atac al centre comercial de Nairobi inspira dues aplicacions per a casos d'emergència
Llig també: Cómo se desarrolló el ataque a centro comercial de Nairobi en medios sociales i Autor de Global Voices recuerda a amigos muertos en ataque a centro comercial de Nairobi.
El 21 de setembre de 2013, un grup de presumptes integrants d'al-Shabab van assaltar el centre comercial Westgate a Nairobi, la capital de Kenya, i va acabar amb la vida d'almenys 69 persones, entre ells 6 membres del personal de seguretat. També foren ferits centenars d'homes, dones i xiquets innocents.
Arran d'aquest atroç atac, Ushahidi ha desenvolupat dues aplicacions per a casos d'emergència .
Ushahidi és una empresa tecnològica sense ànim de lucre especialitzada en el desenvolupament de programari obert i gratuït per a la recollida d'informació, visualització i cartografia interactiva.
Ushahidi, que significa "testimoni" en suahili, era inicialment una pàgina web creada per, a partir d'informes, traçar el mapa de la violència a Kenya on es van succeir els disturbis després de les eleccions celebrades a principis del 2008.
L'aplicació Ping és una ferramenta binària i multicanal que permet les notificacions en grup.
L'aplicació ajudarà famílies, amics i empreses a compartir la seua posició amb els altres més ràpidament:
Hi havia un problema que es repetia a cada desastre que passava, no només a Kenya, sinó a tot arreu.
Petits grups, famílies i empreses necessiten comunicar la seua posició als altres ràpidament.
Necessiten fer «ping» amb els altres i fer-los saber que estan bé.
Ha de ser increïblement simple perquè siga possible usar-lo sense pensar-hi massa.
Alguns ja han fet coses en aquesta àrea en el passat i els millors intents com ara l'aplicació «I'm Ok» s'enfoquen a usuaris de telèfons intel·ligents, però necessitem que funcione també als telèfons més senzills.
El nostre objectiu és que estiga disponible perquè tothom puga usar-lo globalment.
Ping, una aplicació de posicionament en grup per a casos d'emergència.
Font de la foto: Blog d'Ushahidi
Així funciona Ping:
Crees una llista de la teua gent (la teua família, organització) i cada persona afegeix un altre contacte proper a ella (dona, company d'habitació, nuvi o núvia, etc.).
Quan un desastre succeeix, envies un missatge a tots per a fer una comprovació.
L'administrador envia un missatge de 120 caràcters que sempre diu al final «estàs bé?»
Açò arriba al destinatari mitjançant missatge de text o correu electrònic (es poden afegir altres canals més endavant) una vegada cada 5 minuts.
Si hi ha resposta, es considera que eixa persona està bé.
Si no hi ha resposta, s'envien 3 missatges a un altre contacte.
Classifiquem cada missatge sota 3 categories: respost (verificat), no respost, no està bé.
Cada missatge rebut d'algú del grup es guarda en un gran arxiu de text al qual l'administrador pot afegir notes en cas que siga necessari.
Una altra aplicació és Blood Donation Kenya (Donació de Sang a Kenya, ), que dibuixa un mapa amb les localitzacions de tots els centres de donació de sang.
El mapa connecta aquests centres amb gent que vol col·laborar amb la donació o amb instrumental i també amb personal mèdic.
Una imatge que mostra el mapa públic de llocs on donar sang a Kenya.
Font de la imatge: Blog d'Ushahidi
Erik Hersman explica la lògica d'aquest mapa:
Un dels hòmens més increïbles que es pot trobar a Kenya en qualsevol cas d'emergència és Philip Ogola, de la Creu Roja.
Ell és qui arriba primer amb bona informació, però tots tenim els nostres límits.
La Creu Roja de Kenya ha fet un treball fantàstic, però té un problema, i és que tota la seua documentació encara s'escriu a mà (també hi ha un altre grup, liderat per Nivi de eLimu, que treballa en un sistema de bases de dades organitzat localment per procedir-ne a la digitalització sense que els noms de persones reals apareguen a la xarxa).
Altre problema és que als hospitals hi ha determinats grups sanguinis que s'esgoten i d'altres que en sobren, ja que la població kenyana acudeix en massa a donar.
De quina manera pot gestionar-se aquesta situació per tal que la gent no siga rebutjada en alguns llocs i sàpiga on és més necessari el seu grup sanguini?
Hem desplegat un mapa públic on s'ubiquen tots els nostres centres de donació de sang en un esforç per connectar totes aquestes àrees amb la gent disposta a ajudar BloodDonationKenya.Crowdmap.com, ja siga amb la donació de sang, instrumental o personal mèdic.
L'augment del preu del combustible divideix Malàisia
Gasolinera a Malàisia.
Foto de l'usuari de Flickr Sham Hardy (CC BY-SA 2.0) El fet que Malàisia anunciara recentment un augment del preu del combustible ha provocat opinions bastant diverses.
D'una banda, molts senten que el govern exerceix cada vegada més pressió sobre les llars i sobre les famílies i que el cost de vida és molt més gran com a conseqüència de l'efecte dòmino de l'augment de preus.
D'altra banda, altres senten que l'actual augment de preus és raonable si es té en compte que Malàisia ja gaudeix d'altes subvencions per al combustible i que els seus preus es troben entre els més baixos del món.
A més a més, molts creuen que els estalvis procedents de les la reducció de les subvencions s'utilitzarien adequadament, ja que segons ha anunciat el primer ministre Najib Razak aquests es destinarien al fons per al benestar de l'organització BR1M .
Hoongling va explicar que els malaisis haurien d'aprendre a adaptar-se als canvis:
Molta gent diu penjaments i culpa tothom llevat d'ells mateixos.
El preu del petroli ens afectarà tard o d'hora, amb o sense subvencions estatals i tant si podem controlar el preu com si no, o tant si som un país productor de petroli com si no.
Hi ha moltes maneres d'estalviar petroli.
I HAURÍEM d'estalviar petroli no sols perquè el seu preu ens afectarà, sinó pel medi ambient i per garantir un futur millor a les pròximes generacions.
Trav fa veure que està d'acord amb humor:
Cap de nosaltres, per descomptat, hauria d'enrabiar-se o molestar-se pel fet de pagar més pel combustible, sinó que hem de mirar la part positiva de la vida.
Després de tot, amb la pujada del combustible, es poden aconseguir aquests beneficis:
-El preu més alt del combustible comportarà que els caps del petroli i els pilots de carreres de motos il·legals s'ho pensaran dues vegades abans de cremar gasolina els dissabtes per la nit, cosa que et permetrà gaudir de més moments romàntics amb la teua parella.
Per favor, que no se t'acudisca utilitzar mai més l'excusa "estic cansat".
-Els crims disminuiran!
Els atracadors hauran de recórrer a les bicicletes o simplement a córrer perquè posar-li gasolina a la moto és molt car.
Els còctels Molotov també seran molt cars, el que farà que els piròmans perden els seus llocs de treball.
-La gent de l'estat de Selangor tindrà aigua neta de manera ininterrompuda, ja que abocar gasoils/lubricants cars als rius, al capdavall, no és una bona idea. -Promou l'ús compartit dels cotxes!
Sempre has volgut conèixer a eixa preciosa xica de la teua oficina?
Pregunta-li on viu i ofereix-te per portar-la a la feina.
Qui sap si es convertirà en la teua esposa amb qui podràs compartir el cotxe durant molt de temps.
Anil Netto va ser un dels que s'oposaren als canvis:
Les classes treballadores i mitjanes de Malàisia ja estan prou ofegades pels alts preus dels habitatges (on estan les cases de baix cost?), mentre que els sous de les classes treballadores es rebaixen com a conseqüència de la política que permet el treball dels immigrants, més barats i més fàcils d'explotar.
Si et gastes 70 ringgit en gasolina en una setmana, acabaràs pagant 30 ringgit més al mes.
S'espera que els preus del petroli siguen més cars ja que les reserves de combustible fòssil s'estan esgotant i els combustibles fòssils no convencionals són més difícils i cars d'extraure.
Quan aconseguirem tenir un millor transport públic per poder deixar de dependre tant dels vehicles a motor privats?
Mentrestant, sembla que hem fet escassos progressos per posar fre a l'elevat nivell de corrupció.
Hishamh argumentava que l'increment del preu del combustible tindrà un gran impacte a les llars amb uns ingressos més alts:
Les retallades en les subvencions afectaran desproporcionadament les llars amb ingressos més elevats, no tant les llars amb ingressos més baixos que gasten molt menys en transport (un total de 15,9% per oposició al 12,3% que gasten les famílies que guanyen menys de 3 ringgit al mes).
Per estrany que parega, les llars rurals també sofriran més que les urbanes (una part lleugerament més elevada del cost del transport).
Respecte a per què fer retallades o per què ara, la mitjana global dels preus del petroli ha augmentat un 5% només durant el mes passat, i és un 15% més elevada que fa un any.
Es troba, doncs, molt per sobre de la mitjana que el govern havia planejat per al pressupost d'enguany - per acomplir l'objectiu del dèficit, calia sacrificar alguna cosa.
També hi hagué algunes reaccions al Twitter:
#Malaysia: Estalvia 13.000 milions retallant subsidis per a combustible.
Perd aproximadament 80.000 milions a l'any per la corrupció.
Bon dia, Malàisia.
Espere que tothom haja descansat després d'una nit dedicada al passatemps nacional que menys ens agrada, fer cua per la gasolina.
De 227 països, el preu del dièsel i de la gasolina de Malàisia és el 8è més baix.
El voleu més barat?
Sempre podeu anar en bici.
Al Facebook, la pàgina 'Saya Benci Harga Barang Naik!'
(Odie l'augment del preu dels béns) ha guanyat molta popularitat, amb quasi 70.000 m'agrada.
Les fotos de portada i de perfil s'han canviat per reflectir l'augment dels preus del combustible, amb moltes entrades i comentaris sobre el tema.
Martin Luther King inspira la campanya de desobediència civil a Hong Kong
El Consolat General nord-americà de Hong Kong i Macau va preguntar a la població de Hong Kong: "Quin és el teu somni?", en la vespra del 50è aniversari del discurs de Martin Luther King "I have a dream...".
El passat 28 d'agost es commemorava l'aniversari del discurs de Martin Luther King "I have a dream..."
Els mitjans de comunicació locals de Hong Kong li van donar una gran cobertura ja que la campanya de desobediència civil de Martin Luther King ha sigut àmpliament tractada i debatuda a la societat xinesa com a resultat de la crida "Ocupa el Central" (el districte financer de la ciutat), llençada pels demòcrates de la ciutat com a mitjà de lluita a favor del sufragi universal - el dret dels ciutadans a nomenar i votar el cap de govern al 2017.
És més, Martin Luther King III va aparèixer en una entrevista al diari local "Apple Daily News" i va donar alguns consells a la població de Hong Kong: la clau de l'èxit és tenir fe i determinació per continuar fins que l'objectiu es compleixi.
Els defensors d'"Ocupa el Central" creuen que la desobediència civil és la millor estratègia per tractar amb el govern de Beijing, que és qui controla la interpretació de la Llei Bàsica de Hong Kong, la constitució de la ciutat.
D'una altra banda, els grups proxinesos etiqueten "Ocupa el Central" de revolta planejada sota l'eufemisme "d'amor i pau" .
Un dels principals grups antiocupació, "En nom de Hong Kong", encapçalat per un grapat de líders d'opinió i professors universitaris, es proclama representant de "La majoria silenciosa" .
El grup va llençar la seua campanya d'antiocupació del Central als principals diaris xinesos de Hong Kong el 13 d'agost amb un eslògan polític que utilitzava la teoria de les finestres trencades.
Avui algú ha proposat ocupar el districte Central.
Aquesta acció és com llençar una pedra a la societat.
Quan les finestres del Central es trenquen, vindran altres finestres que correran la mateixa sort.
Mai més ens podrem arrecerar de la pluja i del vent.
La població de Hong Kong patirà les conseqüències.
Volem això?
Ho podem acceptar?
Per tal de poder provar que "Ocupa el Central" és perjudicial per a Hong Kong, Chow Yung, un antic locutor de ràdio i icona del grup antiocupació, va argumentar en un comentari publicat en premsa el 14 d'agost que la campanya havia violat el principi de Martin Luther King:
La lluita més bella i no violenta de Martin Luther King va ser "La Marxa sobre Washington".
250.0000 persones d'arreu dels Estat Units es van aplegar al voltant del Memorial de Lincoln el 28 d'agost de 1963, on van escoltar el discurs "I have a dream".
Aquesta acció va desembocar en la legislació de l'Acta dels Drets Civils i l'abolició de la discriminació racial.
Després de la marxa, no es va procedir a ocupar Washington DC.
El fet és que Martin Luther King, al costat d'altres líders, va mantenir una reunió amb el president JFK immediatament després de l'assemblea i els 250.000 manifestants van tornar a casa després d'una nit de celebracions.
Va lluitar amb èxit per l'Acta dels Drets Civils durant la reunió amb el president Kennedy després de l'assemblea pacífica de Wahington DC el 28 d'agost del 1963, quan va pronunciar el seu discurs "I have a dream", en lloc d'ocupar Wahington DC.
En resposta a l'anunci del grup polític i a l'argumentació de Chow, Chan Kin Man, professor de sociologia de la Universitat Xinesa de Hong Kong i defensor de la campanya "Ocupa el Central", escrivia el 16 d'agost:
Abans que Martin Luther King declarés "I have a dream", s'havia enfrontat a molts atacs i acusacions.
En aquells temps, el sud dels Estats Units encara es regia per una política de segregació racial.
Una dona negra va ser arrestada perquè es va negar a oferir el seu seient a un home blanc.
Martin Luther King va iniciar una campanya de boicot contra els autobusus per protestar contra la discriminació i va instar els seus compatriotes americans a caminar en comptes d'agafar l'autobús.
La campanya va durar 380 dies i la companyia va estar prop de fer fallida.
També es van veure afectats els llocs de treball dels conductors (blancs i negres).
El govern i l'església van atacar Martin Luther King per destruir l'economia i crear conflicte.
Com el boicot violava la llei, Martin Luther King va ser arrestat i empresonat.
Per tal de promulgar l'esperit d'igualtat, havia organitzat tot un seguit "d'accions d'ocupació" a Birmingham i va ser arrestat 29 cops.
La desobediència civil generarà turbulències en l'economia i la societat.
Si la societat està disposta a acceptar-ne les conseqüències depèn dels seus valors. va dir que el major obstacle en la lluita per la igualtat no era el Ku Klux Klan, sinó les classes mitjanes que acceptaven de bon grat l'ordre superficial ja establert.
El debat és un procés educacional per al poble de Hong Kong i ha servit com una celebració anticipada del 50è aniversari del discurs de Martin Luther King.
La qüestió que es plantejava era "quin es el teu somni", que va coincidir amb el post publicat pel Consolat General dels Estats Units a Hong kong i Macau a la seva pàgina de fans en Facebook el 24 d'agost.
El govern de Beijing definitivament trobarà la majoria de les respostes indignants.
Entre les 654 respostes, al voltant d'un 70% defensen la independència de Hong Kong.
A la pàgina de la campanya "Ocupa el Central amb amor i pau" , es pot veure que el somni de Martin Luther King encara serveix com a font d'inspiració de l'incipient moviment de desobediència civil a Hong Kong.
Milers de persones rebutgen els resultats de les eleccions a Cambodja
Milers de persones es van afegir a la protesta en contra de les irregularitats durant les eleccions a Cambodja.
Fotografia per Kimlong Meng, Copyright @Demotix (9/7/2013) Tots els enllaços porten a pàgines en anglès, excepte quan s'indica el contrari. Més de deu mil persones van participar a l'assemblea que va organitzar des de l'oposició el Partit pel Rescat Nacional de Cambodja (PNRC) per protestar contra la suposada manipulació dels resultats electorals per part del partit governant, el Partit Popular de Cambodja (PPC).
El partit governant va guanyar per una majoria ajustada després d'aconseguir 68 escons, en comparació amb els 55 escons de l'oposició.
Va ser la pitjor actuació electoral del PPC des del 1998, que ha estat en el poder durant les passades tres dècades.
Casey Nelson va compartir el que va observar durant l'assemblea pacífica del passat 7 de setembre:
L'esdeveniment estava molt ben organitzat.
Es van facilitar ampolles d'aigua, pa, cintes per al cabell adornades amb eslògans, adhesius i flors de lotus a tots els participants.
Es va instal·lar un punt d'atenció sanitària i els doctors van patrullar pels voltants del parc.
Els organitzadors van ajudar directament i van controlar el públic.
Es van tancar els camins de vianants i les sortides de tot el parc.
Almenys a la zona de la manifestació, la presència policial era mínima i es va encarregar principalment del control del trànsit.
Més d'una dotzena "d'observadors de drets humans", alguns d'ells fàcilment identificables per les seves samarretes blaves, presumiblement de l'ONU, de la CCHR i d'altres ONGs, vagaven per la zona i entre el públic.
També vaig veure 4 o 5 estrangers entre la gentada que participaven a la manifestació.
Els participants portaven flors de lotus, senyeres i pancartes fetes a mà en què es repetien paraula per paraula les mateixes 5 o 6 consignes, majoritàriament en khmer i anglès, per exemple: "El meu vot, la meva vida"; "El meu vot, la meva nació"; "On és el meu vot?"; "Hi ha justícia, hi ha pau" i "Necessitem un comitè de la veritat independent."
Concentració al Parc de la Llibertat de Phnom Penh.
Fotografia per @RupertBAbbott OU Ritthy també va assistir a l'assemblea al Parc de la Llibertat de Phnom Penh :
Tot just marxo del Parc de la Llibertat.
Hi ha aproximadament uns 20.000 manifestants (el nombre no ha disminuït però tampoc no s'ha incrementat gaire si es compara amb manifestacions anteriors).
El Parc de la Llibertat NO està completament ple, encara que també hi ha gent en un altre parc proper que evita els espais massificats al Parc de la Llibertat. Potser fa massa calor o simplement NO són manifestants, sinó tan sols gent que ha vingut a observar.
Realment és una manifestació pacífica i no violenta.
La gent és civilitzada, tranquil·la i responsable.
L'oposició demana la creació d'un comitè independent per investigar les eleccions a l'Assemblea Nacional del 28 de juliol:
Nosaltres, els participants a la manifestació pacífica d'avui, tenim com a objectius proveir justícia al nostre electorat, exigir la creació d'un comitè independent amb la participació d'agències nacionals i de l'Organització de les Nacions Unides per resoldre les disputes relatives a les irregularitats de les eleccions nacionals del 28 de juliol del 2013.
Aquest comitè ha d'investigar amb imparcialitat les al·legacions de frau per tal de garantir el respecte de la veritable voluntat del poble khmer.
Ens adherim als principis de no violència a les nostres activitats, les nostres paraules, els nostres cors; no considerem cap khmer un enemic; volem justícia i una reconciliació nacional que perduri.
Al blog Khmer Bird, Thomas Mclean va entrevistar Bun Bunnat, un membre de l'oposició:
Volem que aquestes manifestacions siguin una lliçó per a la propera generació, que Cambodja exigeixi una societat lliure i una comunitat democràtica.
Volem que la comunitat internacional presti atenció a les violacions dels drets humans que tenen lloc a Cambodja.
Som khmers i necessitem tenir la nostra pròpia veu.
Aquestes són algunes de les observacions que es van fer a Twitter:
El partit s'havia preparat clarament per als mitjans de comunicació internacionals.
La majoria de les consignes eren bilingües i els simpatitzants tenien ordre d'aixecar-les quan s'apropés algun fotògraf.
Personalment, dubto que la manifestació de demà canviï res.
Em sona ingenu exigir un canvi durant tres hores de meditació pacífica.
La concentració política finalitza sense complicacions a Phnom Penh durant el cap de setmana.
Tanmateix, s'han planejat més concentracions per al cap de setmana vinent.
Malgrat la protesta, el cos electoral de Cambodja va procedir a anunciar els resultats oficials de les eleccions i va confirmar la victòria del partit governant.
L'oposició va rebutjar els resultats i va prometre més oncentracions.
També han planejat boicotejar la sessió d'obertura del Parlament.
Sam Sotha creu que el Poder del Poble s'hauria de promoure a través d'eleccions i no a través de concentracions:
El poble de Cambodja no necessita una "Primavera cambodjana"!
Cambodja no necessita el "Poder del Poble" a través de protestes al carrer, sinó que el que Cambodja necessita és el "Poder del Poble" a través de les urnes.
Mentrestant, diversos grups de drets humans reclamen als líders dels dos partits polítics més importants del país que organitzin una cimera política que abordi la controvèrsia electoral:
La cimera dels líders dels dos partits polítics i la solució pacífica i reeixida en resposta al desig del poble constituiran un model històric per a la propera generació cambodjana.
Nigèria diu 'No' a l'homosexualitat i 'Sí' al matrimoni infantil
Un home va ser colpejat el passat dia 22 d'agost per membres de la comunitat de Kotodayo, a Ota, en l'oest de Nigèria, presumptament per ser gai.
Això va passar després que el passat 30 de maig s'aprovés un projecte de llei a la Cambra de Representants de Nigèria, que criminalitza el matrimoni homosexual, les relacions entre membres del mateix sexe i l'associació a grups pels drets homosexuals.
L'home, conegut com Sadiq, va ser traslladat conscient des del lloc dels fets, però es desconeix el seu estat actual.
El president Goodluck Jonathan ha de ratificar el projecte de llei perquè es pugui convertir en llei.
Aquest projecte, que es va aprovar al Senat nigerià el novembre de 2011, preveu penes de presó de fins a 14 anys per als acusats.
Irònicament, es tracta del mateix Senat que va aprovar el matrimoni infantil el passat mes de juliol.
El projecte Global Attitudes, liderat pel centre d'investigació Pew, mostra que Nigèria és el país menys tolerant del món amb l'homosexualitat.
Tan sols el rumor de ser gai en aquest país pot conduir a la violència i, fins i tot, a l'empresonament.
Mapa que mostra les penes que s'apliquen a gais i lesbianes a l'Àfrica.
Font de la imatge: http://ilga.org/
L'homosexualitat és il·legal a 38 països africans i pot ser castigada amb la pena de mort a Mauritània, Sudan i el nord de Nigèria.
El febrer de 2012 Uganda va tornar a posar damunt la taula el polèmic projecte de llei antihomosexual proposat per un membre del parlament, David Bahati, que afirmava que a la nova llei s'havia eliminat la pena de mort i l'empresonament dels familiars que no denunciaven els homosexuals a les autoritats.
El mateix mes, l'exprimera dama de Libèria, Jewel Howard Taylor, va presentar un projecte de llei que castiga l'homosexualitat amb la pena de mort.
Molts polítics i legisladors africans afirmen que l'homosexualitat és contranatural i contraafricana.
Sud-àfrica és l'excepció, amb una constitució que dispensa la protecció més completa del món als drets homosexuals.
En reacció a la notícia de venjança popular contra l'home sospitós de ser gai, apareguda a la pàgina web Nigeria Eye , Mr Speaker va fer la següent observació :
La simple acusació que algú és gai basta per exposar-lo a violents atacs a Nigèria, quina vergonya.
No crec que hi hagi cap llei que pugui canviar la sexualitat dels homosexuals.
Drets humans per a tothom, siusplau.
A la pàgina PM News Nigeria , Naubiko es preguntava per què la gent hauria de preocupar-se tant per "temes miops" com l'homosexualitat:
Jo no (més tard, en un altre comentari, es va corregir i va eliminar el "no") detesto les pràctiques homosexuals, però això és el que ens ha de tenir ocupats?
Quan hauríem d'estar fent un infern de la vida dels polítics, estem ocupats amb tot tipus de temes miops.
Però Adeyinka no semblava convençut :
Els gais són el mal, no els doneu suport de cap manera.
Aquí res no preocupa els polítics. Accepteu Jesucrist abans que sigui massa tard.
Vince (@vinzPaz) reflexionava que la justícia popular contra els homosexuals és cruel encara que l'homosexualitat sigui il·legal:
Vinga gent, l'homosexualitat és il·legal a Nigèria, però apallissar-los?
Això és senzillament cruel.
Alexis Okeowo (@alexis_ok), un periodista que escriu sobre Àfrica per a mitjans de comunicació internacionals, va manifestar el seu desig que arribés el dia en què els nigerians protesten per fi contra les lleis antihomosexuals com ho fan contra la legislació del matrimoni infantil:
El dia en què els nigerians s'enfadin per les lleis antihomosexuals tal com fan amb la legislació del matrimoni infantil, és quan em traslladaré de manera permanent a Nigèria.
El 18 de juliol de 2013 el Senat nigerià va ratificar una clàusula de la Constitució que definia la majoria d'edat per a incloure en aquest grup qualsevol dona casada, independentment de la seva edat.
Nigerians i activistes preocupats per la qüestió s'hi oposaren a Twitter amb el hashtag #ChildNotBride , creat per Ayomidotun Fadeyi (@IAmAyomiDotun), un contista visual nigerià.
L'any 2010, Ahmad Sani Yerima, senador i antic governador de l'estat de Zamfara, al nord de Nigèria, va ser acusat de casar-se amb una nena egípcia de 13 anys .
Yerima va declarar que havia pagat 100.000 dòlars americans als pares de la nena.
El senador Sani Ahmed Yerima va liderar el grup de senadors contraris a la modificació de la definició d'edat legal per al matrimoni, amb l'argument que algunes tradicions religioses permeten el matrimoni per sota els 18 anys.
En relació amb aquests mateixos temes del matrimoni infantil i l'homosexualitat, Bar Baric (@Bar_Baric) va tuitejar:
Els nostres socis occidentals romanen relativament callats amb el tema del matrimoni infantil a Nigèria, al contrari que amb l'homosexualitat.
Eusebius (@IgbokweEusebius) està convençut que a Lagos es legalitzarà el matrimoni homosexual en el futur:
Tal com jo ho veig, Lagos serà el primer estat que legalitzarà el matrimoni homosexual a Nigèria.
Recordeu el que us dic!!!
L'homosexualitat està profundament arrelada a Nigèria, com apuntava Pizzle Houdini (@thisisphd):
Si anéssiu a un internat, sabríeu com n'està d'arrelat això de ser gai a Nigèria.
Presidents, oligarques i potassa: la guerra comercial entre Rússia i Bielorússia
Kerímov es troba amb el president Lukaixenko al març del 2013.
Captura de pantalla de YouTube.
A primera vista, no hi ha millors amics que Rússia i Bielorússia.
Una història comuna i uns forts vincles ètnics i lingüístics els uneixen.
Rússia ha subvencionat durant molt de temps el seu veí amb petroli i gas natural a un preu rebaixat , cosa que ha fet que la indústria manufacturera bielorussa de l'època soviètica no defalleixi.
Per a la Rússia de Vladímir Putin, Bielorússia és l'eix clau per a una nova "Unió duanera", un bloc geopolític que Putin espera que es converteixi en una gran força internacional liderada per Rússia.
Tot i aquests vincles tan estrets, Bielorússia i Rússia han tingut algunes disputes en el passat, i corre el rumor que els seus presidents, Lukaixenko i Putin, no es porten gaire bé a nivell personal.
La de vegades tumultuosa relació es va deteriorar més del normal el 28 d'agost de 2013, quan les autoritats bielorusses van arrestar Vladislav Baumgartner, director executiu d'Uralkali, una gran empresa russa que es dedica a l'extracció de potassa.
Va ser arrestat en entrar al país amb una invitació del primer ministre bielorús.
Aleshores, Rússia va contraatacar: va cancel·lar alguns dels subsidis i va prohibir les importacions de carn de porc.
Bielorússia no mostra signes de voler fer-se enrere i ha emès una ordre de cerca i captura a la Interpol contra l'accionista majoritari d'Uralkali, Solimà Kerímov , un oligarca i senador del Daguestan molt proper al Kremlin.
Durant molts anys, Uralkali ha format part d'una aliança d'empreses rendible (alguns en dirien càrtel) amb Belaruskali, l'empresa estatal bielorussa de la potassa.
La potassa és la segona exportació més important de Bielorússia i una peça clau de la seva economia, en gran mesura dirigida per l'estat.
Els problemes van sorgir quan el preu global de la potassa es va desplomar i ambdues companyies van intentar dirigir el negoci segons els seus interessos sense informar l'altra, la qual cosa va enfonsar encara més els preus.
Finalment, Uralkali es va retirar unilateralment del consorci el juliol del 2013.
La planta de potassa d'Uralkali a Magadan, Rússia, el 29 de juny de 2011.
L'afer ha causat molta incredulitat a Rússia perquè, en realitat, Bielorússia necessita més Rússia que no pas a l'inrevés, i qualsevol guerra comercial podria tenir repercussions ben serioses.
Alguns han interpretat la ruptura entre les dues grans companyies de potassa com l'evidència d'una conspiració més profunda.
A través d'un article a la seva pàgina de LiveJournal, l'expert en teoria de la conspiració Nikolino afirma que ha vist la mà invisible de Putin al darrere d'aquest afer.
Després de la detenció de Vladislav Baumgartner, un grup d'experts va declarar que al darrere dels esdeveniments que van tenir lloc a Minsk hi ha el propi Vladímir Putin, que d'aquesta manera ha decidit castigar Solimà Kerímov pel fet de formar part del "cercle d'oligarques de Medvèdev"... Aquells que han expressat la seva opinió sobre el tema d'una forma menys radical afirmen que, si realment Putin no ho va organitzar tot personalment, com a mínim, no s'esforçarà gaire en defensar els propietaris d'Uralkali.
Nikolino fa referència a un article publicat a IAREX , un portal de notícies per a emigrants russos del comentarista polític resident a Espanya Lev Verxinin, en què afirma que Kerímov era "un dels patrocinadors oficials de la campanya contra Putin entre novembre del 2011 i març del 2012″.
Per al clan dels liberals, el pitjor del territori de l'antiga URSS és la reintegració de Rússia en aquest territori postsoviètic.
No perquè aquest clan liberal odiï el territori de l'antiga URSS, sinó perquè serveix als interessos comercials globals que, abans que res, el que no necessiten és una Rússia forta.
Rússia ha de ser un país derrotat com Egipte, Líbia o Somàlia per tal que es pugui explotar amb el mínim esforç.
Deliaguin va anar més enllà i va afirmar que el clan liberal d'oligarques intentava sabotejar la Unió duanera creant discòrdia entre el president bielorús, Aleksandr Lukaixenko, i Vladímir Putin.
Altres comentaristes russos es van prendre l'afer des d'un punt de vista més prosaic.
Iaroslav Romantxuk va atribuir la culpa de tot a la ingenuïtat de Baumgartner en un blog del diari Ekho Moskví (Eco de Moscou).
Vladislav Baumgartner va decidir jugar amb Belaruskali seguint les normes del mercat rus i utilitzant uns esquemes que fins i tot es poden fer servir a occident per prendre el control d'una empresa o d'un mercat.
En cap cas no va considerar que jugava una partida empresarial amb Belaruskali, sinó una partida política amb Lukaixenko.
Pocs internautes senten gaire simpatia cap a Baumgartner. S'enfronta a una condemna esglaiadora de 10 anys en una presó bielorussa per actes que, tal i com assenyala correctament Romantxuk, no es considerarien il·legals a occident.
En comptes de sentir indignació per les accions de Lukaixenko, sembla que molts les aproven i les veuen com una defensa audaç contra els oligarques russos, als quals la població només dedica injúries.
És possible que Kerímov sigui un dels rics i poderosos de Rússia, però, si s'ha de jutjar per l'afer Uralkali, pocs ploraran si acaba en una cel·la d'alguna presó de Minsk fent companyia a Baumgartner.
'Reality show' i acció humanitària a la televisió pública italiana
La RAI 1, la cadena de televisió estrella del servei públic audiovisual italià i la més vista del país, està dissenyant un programa d'ajuda humanitària en forma de reality show.
S'espera que el primer episodi s'emeti el proper 4 de desembre.
"The Mission", que s'ha presentat al públic com una experiència social o un documental de ficció, dirigirà durant dues setmanes vuit famosos que estaran al servei de l’ONG italiana Intersos a diferents camps de refugiats del Sudan del Sud, de la República Democràtica del Congo i de Mali sota la supervisió de l'Alt Comissiariat de les Nacions Unides per als Refugiats.
A l'article "Mission" by RAI1.
A time bomb? , publicat al blog African Voices , Carlo Cattaneo explica:
L'objectiu de la RAI és de promoure la causa de les persones excloses i el compromís dels treballadors socials a través d'aquest experiment social per tal d'atreure l'atenció del públic.
Els rumors diuen que la producció no es basarà en el patiment i la desesperació dels refugiats, sinó en el compromís real i positiu dels treballadors socials amb les històries dels refugiats i les raons per les quals han fugit dels seus països.
Cada episodi de The Mission vindrà acompanyat d'una explicació detallada sobre el desenvolupament social, històric, polític i cultural de cada país que es visiti per tal d'oferir al públic informacions vàlides i d'evitar que els refugiats es converteixin en un espectacle.
Laura Lucci, cap de l'ACNUR a Itàlia, assegura que s'estan centrant en aconseguir fer un programa informatiu.
L'ACNUR s'encarregarà que només es tractin les històries dels refugiats voluntaris que així ho vulguin i que es respectin els drets a la privacitat i a la llibertat personal de cada individu.
Segons els promotors, la sensibilització i les històries íntimes dels refugiats ajudaran a fer que l'opinió del públic sigui més oberta i comprensiva pel que fa a temes com la immigració il·legal i les raons que condueixen als immigrants a cercar desesperadament una vida millor a l'altra riba del Mediterrani.
Carlo Cattaneo també ha publicat una autorització oficial de la República Democràtica del Congo en relació al rodatge del programa :
Molts italians, humanitaris o no, ja han criticat el programa, mesos abans de l'emissió, i el debat està fent estralls a la xarxa.
Una petició en línia que ja han signat més de 91.000 persones demana que el programa no s'emeti i defensa que s'hi juga amb la vida dels refugiats i que banalitza les conseqüències dels conflictes.
La pàgina web Afriqinfos afirma que el món dels reality show ben aviat canviarà de rumb i se centrarà en els reality show als camps de refugiats a l'Àfrica.
Les pàgines Change.org i Activism.org han creat una petició cadascuna amb l'objectiu de cancel·lar l'emissió de The Mission: "us semblaria bé veure la vostra mare, que ha sobreviscut a una violència inimaginable, fent el ridícul com a comparsa d'un reality show?", argumenta la primera organització.
Més enllà de les crítiques habituals, especialment sobre les compensacions econòmiques dels artistes , que podem llegir i escoltar cada cop que algun famós o algun programa d'èxit patrocina una causa humanitària, una catàstrofe o un conflicte, un dels arguments en contra és que els famosos que s'escullen són famosos de segona categoria, sense legitimitat o ja grans.
Així, zaccunu09 ha comentat el següent sobre l'article Sfiga Africa: ci mancava Al Bano de la revista l'Espresso:
Jo defenso aquest programa i realment no entenc què hi veieu de dolent: teniu algun problema amb mi?
No entenc per què es parla dels reality show quan es tracta de la realitat.
No serà un espectacle, sinó una investigació, una ocasió per fixar l'atenció sobre els que pateixen.
A mi realment m'agradava la idea d'anar a un lloc on les persones viuen abandonades.
Jo vull encendre el llum i veure què passa.
Moren a tot arreu, però si no provem d'encendre els llums, què passarà?
Mentre que per als membres de Stop Kony els comentaris sobre els africans han estat majoritàriament negatius, aquesta vegada sembla que s'han matisat més, especialment a Facebook :
Fer sortir a la llum els refugiats també és ensenyar els inconvenients de la guerra per tal de conscienciar la població dels països involucrats en guerres, especialment a l'Àfrica.
A mi m'agrada, ens ensenya que a la vida no només hi ha Kardashians i que hi ha problemes més seriosos!
A conseqüència dels rumors sobre la cancel·lació del programa, la RAI ha publicat un document oficial en què ho desmenteix.
Gràcies a tota aquesta polèmica, "The Mission" ha gaudit d'una campanya publicitària excepcional.
Abdoulaye Bah i Antonella Sinopoli han participat en la redacció d'aquest article
Síria: segons els informes russos, la pau regna a Damasc Aquest article forma part de la nostra cobertura especial Sobreviure a Síria.
A Rússia, el suport al règim de Baixar al-Àssad transcendeix els límits de la política.
La profunda sospita sobre els motius que impulsen la intervenció militar occidental juntament amb una història de grups islamistes rebels dins de les seues fronteres, fan que fins i tot els opositors més acèrrims del Kremlin compartisquen la visió de Putin sobre el conflicte sirià.
Per exemple, Maria Baronova, activista de l'oposició processada per participar en una manifestació que va acabar de manera violenta l'any passat, va tuitejar el següent sobre els atacs amb armes químiques del 21 d'agost prop de Damasc:
Cavallers, tots enteneu, supose, que el conte sobre l'ús d'armes químiques no és més que un fosc ardit nord-americà?
Segurament, Baronova va aconseguir la seua informació del fotògraf Serguei Ponomàrev, que es trobava a Damasc en el moment dels atacs i que, poc després, posava en dubte els informes de MSF (Metges sense fronteres) sobre les víctimes causades pel gas verinós:
@AltePute @ponny1 He estat a tres hospitals i m'han dit que no hi havia cap víctima allà. Si algú sap amb quins hospitals treballa MSF, hi aniré.
Un dels altres tuits russos enviats des de Damasc pertanyia a la periodista del diari Komsomòlskaia Pravda, Nigina Berieva.
També ella en dubtava de l'ús d'armes químiques:
@madoleroyer estàvem allà, si l'atac haguera estat tan fort com per matar 1.300 persones, el gas també ens hauria arribat a nosaltres
Més tard, Berieva citava una font local:
Vaig parlar amb un home que viu amb la seua família prop de la zona de guerra. Diu que no es van utilitzar armes químiques. Que se n'haurien adonat.
A més dels periodistes com Berieva i Ponomàrev, que es van desplaçar a Síria per informar des d'allà per un període de temps relativament breu, hi ha bloguers russos que resideixen al país i escriuen des d'allà.
Com la majoria dels russos, aquests bloguers donen suport al règim d'al-Àssad.
La més destacada de tots ells és, probablement, Anhar Kotxneva, una dona d'origen russo-palestí que viu a Damasc.
Kotxneva treballava en la indústria turística abans que esclatara el conflicte, però ràpidament va començar a escriure sobre la guerra per a l'audiència russa.
Va guanyar notorietat l'any passat, quan es va saber que havia estat segrestada per un presumpte grup rebel , que la va retenir durant 152 dies i del qual va aconseguir escapar sense cap ajuda.
Malgrat la seua experiència més aviat negativa amb el conflicte sirià, Kotxneva insisteix a garantir els seus lectors l'estabilitat del règim:
No passa res de dolent.
La gent seu als cafès i als restaurants, va de compres i fins i tot, assisteix als espectacles locals.
Diguem la VERITAT.
I no fem tot el possible per què el món pense que Síria ha estat arrasada fins als fonaments!
El 29 d'agost, mentre el món esperava amb expectació la imminent campanya de bombardeigs contra al-Àssad, ella escrivia :
No ho creureu, però la pau regna a Damasc.
La gent seu als cafès i passeja pel carrer, aliens a la histèria universal.
Ponomàrev també va dir que el país ha romàs "inalterat" des del 2009, alhora que preconitzava jocosament les virtuts del conflicte armat per haver aconseguit baixar les tarifes dels hotels:
Els hotels del centre 300€ ara costen 50-70$, sopar per a tres amb vi — 20$.
Hi ha quelcom d'estranyament familiar per a l'audiència russa dins d'aquesta narrativa — el conflicte, quan es retrata d'aquesta manera, sembla menys una guerra sense quarter i més una violència a foc lent al Daguestan i Ingúixia.
Sí, hi ha bandits/terroristes/rebels/gihadistes, però estan lluny, geogràficament aïllats.
I tant que algunes persones moren, però al 90% de la població no li afecten aquestes coses — almenys fins que els seus plans per a les vacances d'estiu queden desbaratats a causa de les accions militars prop del centre turístic.
Amb això els russos sí que poden sentir-se identificats.
Sri Lanka exerceix un control de natalitat coercitiu
Groundviews informa que les dones de tres poblats de Kilinochchi, amb fills menors de cinc anys, van ser convocades a l'hospital de la divisó de Veravil per pesar-los i vaccinar-los.
Segons l'infome, els metges i les infermeres van utilitzar un llenguatge coercitiu i van manipular la informació mèdica per tal de convèncer aquestes dones de prendre implants subdèrmics de sols Progestogen (POSDIs), un mètode de control hormonal de la natalitat a llarg termini.
Tothom ignora els presoners polítics russos
Sergey Udaltsov, líder de protestes d'esquerres que està actualment sota arrest domiciliari en espera de la investigació per haver planificat presumptament els disturbis del 6 de maig de 2012 a la plaça Bolotnaya (l'anomenat cas Bolotnaya Square ), exemplifica la dita popular: "d'allò que els ulls no veuen, el cor no en dol."
Tot i que només se li permet estar en contacte directe amb la seua família i advocats, ha lluitat per mantenir la seua rellevància al moviment d'oposició des del seu arrest.
Udaltsov no és l'únic en aquesta situació — també sembla que hem oblidat de bon tros els dotze homes i dones als que actualment se està processant per la seua implicació en els disturbis (la majoria d'ells van estar en presó preventiva aquest últim any).
A una enquesta publicada recentment al diari liberal Novaya Gazeta, Udaltsov va explicar perquè semblava que la gent havia perdut l'interés:
Ara mateix tothom està preocupat per les eleccions de la tardor, el "Cas Bolotnaya" s'està allargant, s'està dividint en diferents components, el que fa que no es mantinga l'interés del públic i dels mitjans de comunicació.
Udaltsov va exigir als líders de la protesta que lluiten contra aquest malestar, per a "acudir activament a les audiències dels tribunals, dirigir una forta campanya d'informació" i "preparar-se per a noves concentracions i marxes solidàries."
El seu reclam es va fer eco per Maria Baronova , una de les acusades al cas.
Baronova, qui a diferència de la resta d'acusats està lliure sota fiança, està intentant augmentar la consciència mitjançant els blogs, les xarxes socials, i el periodisme, però sent que els esforços són en va:
la gent , que per suposat s'interessaran pel Cas Bolotnaya, però quan hi haja un veredicte.
Llavors, diuen, "Bolotnaya" tindrà repercussions.
Per exemple, s'escriuran magnífics articles d'opinió
Les frustracions de Baronova van arribar al seu punt crític el passat divendres, quan es va trobar amb el famós trol d'Internet Egor Prosvirnin a un bar de Moscou.
Tots dos assistien a una quedada espontània organitzada per DemVybor's Stanislav Yakovlev (la llista de participants , des de l'ultra-nacionalista Prosvirnin, als periodistes liberals Ivan Davydov i Elena Kostyuchenko serveix simplement per recordar-nos com de peninsular i exclusivista és la "tusovka" o reunió política russa, malgrat que des de fora sembla estar dividida).
Aparentment Baronova li va preguntar a Prosvirnin, que dirigeix la popular publicació nacionalista en línia Sputnik & Pogrom , per què no havia cobert el judici.
La resposta de Prosvirnin va ser o brutalment honesta o una resposta típica d'un trol cínic (segons ho mires) — ni a ell li importa, ni a ningú tampoc.
Baronova va tuitejar cites de la seua conversació, i després les va intercalar a un post de Facebook .
Prosvirnin es va passar tota la nit dient-li que els drames de la sala del tribunal no són populars a les xarxes socials, i que aquest no seria un tema de conversació fins que Alexey Navalny no l'afegira en la seua campanya a l'alcaldia (el mateix Navalny s'enfronta a penes de presó per un cas polític):
-Escrivint sobre els presoners de Bolotnaya, -diu Egor Prosvirnin,- aconseguiràs 15 m'agrada .
Això és com lluitar contra molins de vent.
No hauries d'escriure sobre això.
-No escriuré sobre els presoners de Bolotnaya perquè a ningú no li importa una merda (c) Egor Prosvirnin
-Estàs escrivint sobre una batalla completament perduda, perquè si Navalny es convertira en president demà, la gent s'oblidaria del cas Bolotnaya fins i tot més ràpid (c) Hedgehog
-La història dels presoners de Bolotnaya tindrà algun sentit quan Navalny comence a cobrir-la.
Abans, no té sentit (c) Prosvirnin
Si jo fora Baronova, aniria al quarter general de Navalny i em llevaria el sostenidor fins que començara a escriure sobre els presoners (c) Prosvirnin
Baronova finalment se n'anà dient:
Pel que fa a aquest tema, s'ha acabat la nostra cobertura de l'infern.
Aquesta és la millor cosa que he sentit respecte al cas Bolotnaya durant aquest últim any.
Molta gent ha tingut aquests pensaments, però ara aquests s'han fet públics
El més trist és que Baronova, qui naturalment tracta el tema del seu judici de manera molt personal, probablement està lluitant en una batalla perduda.
Si l'inconstant públic rus va oblidar el cas Pussy Riot, que era més memorable, tan sols un mes després de la seua sentència, quina possibilitat tenen els acusats que no han ballat a una catedral portant màscares de colors?
Vehicles tòxics japonesos assetgen l'extrem orient de Rússia
Carrers de Vladivostok, foto de Núria Alonso. Agost del 2008, CC 2.0.
Vladivostok, una ciutat de l'extrem orient de Rússia, no gaudeix de gaire bona fama pel gran nombre de cotxes japonesos de segona mà que circulen pels carrers, possiblement els pitjors del país.
Tot i les campanyes del govern contra els vehicles amb el volant a la dreta, els habitants de la ciutat continuen buscant maneres d'evitar les iniciatives del govern.
Molts internautes de Vladivostok insisteixen que fins i tot els vehicles japonesos més antics són millors que els models que surten de les cadenes de muntatge de Rússia i pensen que el fet de tenir un cotxe rus resulta ridícul a nivell social.
Tal i com va comentar un usuari al portal de notícies de l'extrem oriental de Rússia Deita.ru:
És trist, però fins i tot els japonesos que no s'han armat al Japó són, diguem-ho suaument, d'una qualitat de m****.
El mateix si els comparem amb els cotxes de volant a la dreta fets pels japonesos per als japonesos.
És trist... no poden agafar la seva manera de treballar i implementar-la a l'estranger sense perdre .
Després que un tsunami letal colpegés el Japó el 2011, juntament amb la tragèdia nuclear a Fukushima, el port de Vladivostok va rebre una gran quantitat de cotxes afectats per la radiació.
Dos anys més tard, encara avui arriben a Rússia peces de cotxes radioactius.
Les autoritats duaneres, indignades, han hagut de retenir i retornar al Japó més de 930 cotxes d'aquest tipus des del 2011.
Davant d'aquests problemes, els habitants de Vladivostok han fet servir la xarxa per intercanviar experiències i demanar consell en relació a l'onada de vehicles de motor tòxics provinents del Japó.
L'usuari Damir Gaifullin es va dirigir a la comunitat d'un fòrum amb les paraules següents:
Gent, digueu-me, algú s'ha topat amb cotxes radioactius del Japó?
Per exemple, és possible que algú hagi comprat un cotxe en una subhasta, que finalment fos radioactiu i que aquí hagin començat els problemes?
Algunes persones que han contestat a Gaifullin han suggerit que les compres es facin a subhastes lluny de Fukushima per tal d'evitar qualsevol contaminació potencial.
Altres defensen que una manera millor d'afrontar el problema és mesurar el nivell de radiació abans que els cotxes no surtin del Japó.
Desgraciadament, sembla que per als russos que compren cotxes a subhastes japoneses és molt difícil realitzar comprovacions exhaustives abans de comprar-los.
Víctor Jara: 40 anys després de l'assassinat del músic xilè, el seu cas continua pendent de justícia
Foto de Gerardo Espindola.
La nit del 15 de setembre de 1973, Víctor Jara fou arrancat de la fila en què marxava amb la resta de presoners que eren traslladats de l'Estadi de Xile a l'Estadi Nacional.
Fou la darrera vegada que el van veure amb vida persones que no foren militars; l'endemà de matí, el seu cos va aparèixer crivellat al costat d'altres sis víctimes en els voltants del Cementeri General.
Van passar tres dècades abans que la justícia xilena identificara els 8 militars involucrats en el seu assassinat i actualment, roman pendent l'extradició d'un dells per part del govern dels Estats Units.
De les armes d'aquests militars van sortir 44 bales que van acabar amb la vida de Víctor Jara; tanmateix, el llegat del cantor del camp ja havia esdevingut una llegenda per a Xile i avui, 40 anys després de la massacre, continua sent referent obligat per al pensament musical en el món.
En el seu primer concert al país, el mític músic de rock Bruce Springsteen va interrompre el seu repertori per interpretar "Manifiesto", una de les cançons més simbòliques de Jara.
Homenatge de creador a creador, com a segell de la qualitat universal que sempre va caracteritzar la música de l'artista xilè, "si eres un músic polític, Víctor Jara encara és una gran inspiració", va dir el músic.
300 sismes davant la costa catalana remouen la xarxa
Imatge promocional del Projecte Castor a la pàgina web de la iniciativa.
Més de 300 microterratrèmols han remogut el terra al nord del País Valencià i el sud de Catalunya en els darrers dies.
Els sismes podrien tenir relació amb la injecció de gas que s’ha iniciat en un magatzem subterrani que es troba a les costes d’aquests territoris, anomenat Projecte Castor.
El govern espanyol ha paralitzat la injecció de gas, iniciada fa unes setmanes, fins que informes tècnics no aclareixin l’assumpte.
L’empresa nega que la injecció hagi causat els sismes, però sectors ecologistes i polítics hi veuen una relació directa i moviments veïnals i internautes han començat a fer-se sentir a la xarxa contra el projecte usant l'etiqueta #projectecastor a Twitter.
El Projecte Castor aprofita un pou petrolífer a 1.750 metres de profunditat per a emmagatzemar gas suficient per satisfer fins a un terç de la demanda a Espanya.
El projecte, que ha costat 1.300 milions d’euros, va ser atorgat per concessió a la Unió Temporal d’Empreses (UTE) entre la canadenca CLP (30%) i l’espanyola ACS (70%), la constructora presidida per Florentino Pérez, qui també presideix el club de futbol Reial Madrid.
Tot i que el moviment contra el projecte sorgeix amb força després dels sismes que hi podrien estar vinculats, alguns moviments ecologistes i polítics fa temps que adverteixen de les amenaces del mateix.
En el seu blog, l’europarlamentari ecocologista Raül Romeva recorda que la preocupació per aquest magatzem de gas ve de lluny:
Potser hi ha qui s’ha sorprès amb les recents notícies relacionades amb els moviments sísmics que han tingut lloc a la costa, davant de Vinaròs, relacionats amb la planta d'emmagatzematge de gas, més coneguda com a Projecte Castor.
No obstant, cal recordar que fa molt de temps que molta gent ens ve advertint dels riscos vinculats a aquesta mena d’explotacions, i que han fet arribar a les diferents institucions les seves preocupacions.
A Twitter, Juan López de Uralde, membre del moviment polític i social EQUO, adverteix de les conseqüències que pot portar un projecte com el de Castor i critica la política energètica espanyola:
@plataformasenia
Marcelino Domingo, alcalde del PP de Benicarló, anuncia al seu perfil de FB q demanarà la paralització i desmantellament del #ProjecteCastor
En una entrevista amb el portal Vilaweb, Lluc Ulldemolins, de la Plataforma en Defensa de les Terres del Sènia, mostra els temors davant la incertesa sobre l’origen dels sismes, que continuen tot i que el govern espanyol assegura que la injecció de gas s’ha aturat:
—Sí, l'empresa diu que ja no injecta gas, però els terratrèmols han agafat més intensitat.
I això encara és més preocupant.
Si sabéssim que hi ha terratrèmols perquè s'injecta gas, tindríem la causa controlada.
Però si és cert que l'empresa ho ha aturat, i amb tot i això els terratrèmols continuen, és que la situació és més complicada que no ens podíem imaginar.
A qui ens hem de creure?
Realment preferiríem que fos l'empresa que mentís, no per donar-li la culpa, sinó perquè almenys sabríem la raó dels moviments sísmics.
Mentre la indignació i el temor creix entre la població, l'empresa, segons algunes informacions de premsa , ja ha començat a fer gestions per desfer-se de la concessió i cobrar una indemnització.
L'empresa té el dret de revertir la concessió a l'Estat i rebre el valor net comptable com a indemnització, ja que el projecte va ser pomogut pel Minsiteri d'Indústria.
Benvinguts a "The Bridge", la secció més personal de Global Voices
Algunes de les persones a qui podreu llegir a "The Bridge", llançat el 10 d'octubre.
A la Trobada de Global Voices que es va celebrar el juliol del passat any a Nairobi, Aparna Ray i Nwachukwu Egbunike es van parar davant els assistents reunits a la llarga i estreta sala de l'edifici que havíem batejat com "La casa de la girafa" i van plantejar la següent pregunta: i si ampliàrem el mode d'escriure a Global Voices per incloure continguts "originals"?
A la manera habitual de Global Voices i des dels seues respectives ciutats, Calcuta a l'Índia i Ibadan a Nigèria, Aparna i Nwach havien encapçalat un grup de treball virtual previ a la conferència de Nairobi durant el qual es va llançar la idea d'anar més enllà del nostre estil característic d'escriptura "neutral".
Per a la sala atapeïda de col·laboradors de Global Voices procedents de 60 països la pregunta era més aviat una provocació.
Dels vora 9 anys d'existència de Global Voices, ens podem enorgullir d'haver conservat i facilitat l'accés a mitjans ciutadans globals, ens hem esforçat moltíssim per contar tan fidedignament com fóra possible el que altres feien a la xarxa.
El nostre compromís amb la neutralitat ens ha merescut el respecte de periodistes i investigadors, així com la reputació d'ésser una font de confiança.
Sense dubte, cal que protegim això, oi?
"Neutralitat —què és això?", va bromejar algú d'entre els més irònics que hi havia a la sala.
Altres, però, van admetre que el fet d'aportar una perspectiva més personal a les nostres històries podria millorar la nostra informació.
En la seua presentació, Nwach i Aparna havien posat en relleu com n'és de difícil construir relats a partir del que agita els mitjans socials o ciutadans quan els esdeveniments es desenvolupen a una velocitat vertiginosa.
Potser aquest nou estil d'escriptura podria ajudar-nos a reaccionar més ràpidament als esdeveniments.
Altres es preocupaven pels bloguers del món: en procedir a un canvi com aquest, els deixàvem a l'estacada?
Cap al final del llarg debat, la decisió havia pres ja una forma més o menys definida. Setmanes després, seria confirmada mitjançant una enquesta en la qual va participar tota la comunitat de Global Voices.
Crearíem un nou gènere d'article de Global Voices, clarament identificat i distingible dels altres continguts i circumscrit a aquesta secció específica.
Finalment, el 10 d'octubre es va presentar oficialment aquesta nova secció , que hem anomenat "The Bridge" .
Per què "The Bridge" ("El Pont")?
Qualsevol que mai haja creat alguna cosa —un gadget, un nou negoci, un bebè Kardashian— sap que trobar un nom realment bo és complicat, tot i que de vegades el millor sol estar davant dels teus ulls.
Quan "The Bridge" va emergir de l'allau de noms suggerits durant la pluja d'idees comunitària, aquells de nosaltres que ja fa temps que formem part de Global Voices, ens vam fer una palmellada al front tot exclamant: "I tant!"
Els ponts connecten llocs, per descomptat, faciliten la comunicació i les anades i vingudes de gent i idees, però la paraula "pont" gaudeix també d'una ressonància profunda en la història de Global Voices.
A la primera de totes les trobades de Global Voices, que va tenir lloc a Cambridge, Massachusetts, allà pel 2004, el bloguer iranià Hossein "Hoder" Derakhshan va encunyar el terme "bloguer pont" per descriure un tipus de persona que començava a fer-se freqüent en la naixent blogosfera internacional.
El bloguer pont escriu per a una audiència global i ajuda els lectors a comprendre quin és el seu lloc d'origen dins d'aquesta torbadora complexitat.
La veritat que no hi ha escassedat d'assaigs personals, opinions i comentaris sobre la xarxa i no faríem la nostra aportació si no estiguérem segurs que podem oferir quelcom de valuós.
Un dels trets únics de Global Voices és l'asombrosa selecció de països representats a la nostra comunitat —països on van nàixer la majoria dels nostres col·laboradors i als quals encara hi resideixen i treballen.
Estem convençuts que existeix la necessitat, més gran que mai, d'històries ben narrades sobre llocs i comunitats sovint ni adequadament ni acuradament representats als mitjans de comunicació dominants.
Mitjançant "The Bridge", volem acostar-vos les idees i converses de la gent que té un interès especial en les històries que relaten —històries que, confiem, us sorprendran i delectaran.
Amb això, us donem la benvinguda a "The Bridge" de Global Voices.
Condemnat a presó el conductor que es va negar a parlar en castellà
Carles Mateu, el conductor que es va negar a parlar en castellà en un control de tràsit rutinari a València, ha estat condemnat a sis mesos de presó i a la retirada del carnet de conduir per desobediència a l'autoritat.
Cartell de la concentració en suport a Carles Mateu en Alemenara (Castelló).
El valencià Carles Mateu conduia com de costum al desembre de 2012 quan la guàrdia civil el va aturar en un control rutinari a Castelló.
Fou retingut durant tres hores per dos agents, que el van acusar de negar-se a sotmetre's a la prova d'alcoholèmia i de no dur el cinturó de seguretat ni l'armilla reflectant.
Mateu, tanmateix, manté que aquestes denúncies són falses i els agents el van sancionar perquè els va parlar en valencià, variant dialectal del català que es parla al País Valencià, i es va negar a expressar-se en castellà.
El valencià, la llengua materna de Mateu, és llengua oficial al territori juntament amb el castellà, com a Catalunya i a les Illes Balears.
Segons el diari electrònic La Veu del País Valencià, Mateu va sentir que els agents mostraven "menyspreu" cap a la seua persona i la seua llengua, amb frases com “Hábleme en español, estamos en España”.
La justícia va absoldre Mateu al gener de 2013, però la Fiscalia va presentar recurs i la sentència fou revocada, al mateix temps que s'arxivava la denúncia de Mateu per acusacions falses.
La nova sentència del 20 de setembre de 2012 el condemna a 6 mesos de presó i a la retirada del permís de conduir durant un any i un dia.
Ell defensa la seua innocència i afirma que la seua situació és un reflex de la repressió i de la persecució que pateix el català.
El cas ha despertat un gran interès tant civil com polític arreu dels territoris de parla catalana, ja que molts ho veuen com un cas més de discriminació per motius lingüístics, semblant als que es van denunciar al festival de música Arenal
Sound aquest estiu, també a Castelló.
En una entrevista a El Punt Avui, Mateu explica:
El País Valencià un lloc on el règim espanyol et pot condembar a presó per parlar valencià amb la Guàrdia Civil #TotssomCarlesMateu #Prou — Antoni #soseducació (@amanyanos) September 24, 2013
També la periodista valenciana Amàlia Garrigós (@AmaliaGarrigos) animava els seus seguidors a signar a Change.
org una petició perquè els cossos de seguretat espanyols s'expressen en català:
Un conductor valencià condemnat per parlar en la seua llengua.
Signeu?
Jo ja ho he fet! #TotsSomCarlesMateu http://t.co/g33L4XeCWK — Amàlia Garrigós (@AmaliaGarrigos) September 20, 2013
El cas de Carles Mateu va arribar al Parlament Espanyol gràcies als diputats Joan Baldoví, deCompromís, i Joan Tardà, d'Esquerra Republicana.
Baldoví va dir en una intervenció que seria una "barbaritat" que un ciutadà valencià anara a la presó per parlar en la seua llengua, mentre que Tardà va formular diverses preguntes al ministre de l'Interior.
Per la seua part, Ramon Tremosa, diputat de CiU, va denunciar el cas davant la Comissió Europea:
Ara entrem pregunta a Comissió Europa contra condemna Carles Mateu pel català.
La signem @ciu @Esquerra_ERC i @icveuia #TotssomCarlesMateu — Ramon Tremosa (@ramontremosa) September 24, 2013
Visibilitzar el conflicte lingüístic per acabar amb ell
Josep Escribano, president de l'associació cívica per la llengua El Tempir, va animar els oïents del programa Estira la llengua de Ràdio Nacional d'Andorra a denunciar la discriminació lingüística per fer pressió social i evitar que continue.
Escribano argumenta que la supremacia lingüística dels castellà ha fet que, amb el temps, els catalanoparlants interioritzen el prejudici cap a la seua llengua, que consideren d'inferior categoria.
Però es mantenia optimista:
Cada vegada més, la gent que és ferma i que té una lleialtat lingüística, que s'estima el país i que s'estima la llengua, està fent un pas endavant i ho denuncia.
En fer-se públics els casos de discriminació lingüística, els ciutadans reben el suport de les entitats que defensen la llengua i de la comunitat de parlants i faciliten la normalització de l'ús de la llengua i el respecte als drets lingüístics.
Dues joves empresonades per fer-se un petó durant un culte religiós al Brasil
El diumenge 15 de setembre, dues joves van ser empresonades arbitràriament per ordre del pastor Marco Feliciano després de fer-se un petó durant l'esdeveniment evangèlic Glorifica Litoral, a la ciutat de São Sebastião, al nord de l'estat de São Paulo.
Feliciano, que també és diputat federal i president de la Comissió de Drets Humans i Minories de la Cambra de Diputats del Brasil, va aturar l'espectacle que feia a l'esdeveniment per demanar a la guàrdia municipal i als policies militars presents que arrestaren les dues joves.
"Aquelles dues noies han d'eixir d'ací esposades.
De res us servirà fugir, la guàrdia civil va cap allí.
Açò no és una casa de putes, és la casa de Déu", va dir a través del micròfon.
Segons van relatar les persones presents a l'incident, mentre arrestaven les joves, el pastor va seguir incitant el públic de setanta mil persones contra elles.
Les dues joves, Yunka Mihura, de 20 anys, i Joana Palhares, de 18, van ser traslladades a la comissaria del 1r districte policial de São Sebastião, on el comissari present va registrar el succés per a la seua investigació.
Ambdues van al·legar que altres parelles heterosexuals també estaven besant-se durant l'incident, i que van ser agredides físicament pels policies .
Al blog iGay , van declarar que ja s'havien besat altres vegades durant l'esdeveniment, i que a ningú pareixia importar-li.
Yunka va relatar:
L'esdeveniment era públic, pagat amb els nostres impostos.
Aquell escenari, aquell micròfon, tot amb diners públics.
A més, era un espai obert, a la Rua da Praia.
Estar allí era el nostre dret.
Per a l'advocat de les joves, Daniel Galani, es va produir un conflicte de llibertats durant l'episodi:
La comunitat "Moça, você é machista" va publicar una imatge que qüestionava l'acte que va portar a presó les dues joves.
Foto: Facebook Traducció: Com és això?
Un bes lèsbic és intolerància religiosa?
Ens adonem que la situació estava completament fora de control.
Se sap que dos drets van entrar en conflicte: un és la llibertat d'expressió i l'altre la llibertat de culte.
Ambdós són constitucionals i estan contemplats de manera que les persones puguen exercir-los.
En declaracions a la Revista Fórum, Martim de Almeida Sampaio, director de la Comissió de Drets Humans de la OAB (Col·legi d'Advocats del Brasil), amb seu a São Paulo, va qualificar l'empresonament d'"il·legal" i va afegir que les noies "també podrien haver demanat que arrestaren el pastor per abús d'autoritat", si hagueren tingut coneixement del Codi Penal.
Sense concedir cap entrevista a la premsa, Feliciano va utilitzar el seu compte de Twitter per parlar sobre l'episodi i va citar el Codi Penal brasiler per justificar les seues accions:
1) l'article 209 del Codi Penal brasiler diu:
Mofar-se d'algú públicament, per motius de creença o de funció religiosa;— Marco Feliciano (@marcofeliciano) 16 de setembre de 2013
2) impedir o pertorbar la cerimònia o pràctica del culte religiós, menysprear públicament l'acte o objectiu del culte religiós: — Marco Feliciano (@marcofeliciano) 16 de setembre de 2013
3) Pena de presó d'entre un mes i un any o multa.
Si s'ha fet ús de la violència, la pena augmenta en un terç, sense perjudici de la violència corresponent — Marco Feliciano (@marcofeliciano) 16 de setembre de 2013
La xarxa social també va ser utilitzada per usuaris contraris a l'actitud del pastor.
Marcelo Gerald , activista pels drets LGBT, va relacionar els fets amb el fanatisme religiós:
El dret dels fanàtics religiosos ultrapassa qualsevol límit acceptable — Marcelo Gerald (@mkGerald) 17 de setembre de 2013
I va afegir:
De Feliciano només diré que necessita ser castigat, RES justifica la violència utilitzada contra lesbianes als espais PÚBLICS, — Marcelo Gerald (@mkGerald) 17 de setembre de 2013
El diputat federal Jean Wyllys , advocat pels drets LGBT i un dels majors opositors de Feliciano a la Cambra de Diputats del Brasil i a la Comissió de Drets Humans, va ser atacat per part de diversos usuaris de Twitter.
Ell va qualificar l'empresonament de les joves d'acte arbitrari i va afirmar:
Investigar l'explotació comercial de la fe i el xarlatanisme, això no ho fa la policia!
RT “@camilo_aggio: has vist açò, Jean? http://t.co/4z1iZoO0Kl” — Jean Wyllys (@jeanwyllys_real) 17 de setembre de 2013
Després de donar-se a conèixer gràcies a les seves declaracions polèmiques i racistes , Feliciano ha rebut crítiques de bona part de la classe política brasilera des de l'inici del seu mandat com a president de la Comissió dels Drets Humans.
A l'inici del mes, l'OAB ja havia anunciat que tenia la intenció de demanar, juntament amb més de 20 entitats relacionades amb els drets humans, l'expulsió de Feliciano i del també diputat Jair Bolsonaro , per incitació a l'odi.
Segons l'ajuntament de São Sebastião, el cas serà investigat per la magistratura de la policia municipal.
El ministre de Joventut ugandès afirma que vestir de manera indecent pot incitar a les violacions
Una captura de pantalla de la petició de dimissió del ministre.
Segons unes declaracions del ministre ugandès d'Afers de la Joventut , Ronald Kibuule, les dones que vesteixen de manera indecent inciten a la violació i els sospitosos d'haver-les violat haurien de ser alliberats.
També va dir que, en cas de violació, la policia primer hauria d'esbrinar el tipus de roba que duia la víctima i, si fos indecent, ella també hauria de ser acusada d'incitar al delicte.
Kibuule va fer aquestes declaracions al municipi de Kajara, al districte de Ntungamo, el dissabte 21 de setembre del 2012, quan assistia a un dinar de la Societat d'Estalvis i la Cooperativa de Desenvolupament de la Joventut de Kajara.
Les declaracions van aparèixer al diari ugandès Daily Monitor el 24 de setembre, però a l'article no s'explicava el context en què Kibuule va fer aquest comentari.
El parlament ha demanat la compareixença del ministre per donar explicacions sobre el que va dir aquell dia.
Els internautes ugandesos van respondre amb fúria a aquests comentaris utilitzant l'etiqueta #Kibuule al Twitter.
Els que demanen la seva dimissió utilitzen les etiquetes #KibuuleMustGo (Kibuule ha de marxar) i #KibuuleOut (Kibuule fora).
Una petició a Change.org exigeix la seva dimissió:
Amb aquestes paraules, el senyor Kibuule fomenta la violació de dones segons la seva forma de vestir; exculpa els violadors dels delictes contra les dones que van suposadament lleugeres de roba; i s'assegura que les víctimes de violació no s'atreveixen a anar a la policia per por de ser perseguides per haver estat violades.
Hauria de renunciar al seu càrrec immediatament perquè és evident que no representa el benestar dels seus electors.
Rosebell Kagumire (@RosebellK), una periodista online ugandesa, va escriure:
4.000 nens són violats al nord d'#uganda cada any, estic segura que #kibuule pensa que és perquè van ser provocadors!
Idiotes al poder!
Linda (@LindaNEK), una empresària ugandesa, va ridiculitzar l'autoritat moral del ministre:
#Kibuule és moralment incompetent per donar cap opinió significativa sobre aspectes morals, sobretot tenint en compte que és polígam @DailyMonitor
Mark Namamanya (@mnamanya), un periodista esportiu, va observar:
A la majoria de societats, aquest pallasso de #Kibuule avui dimitiria en una roda de premsa.
Malauradament, Uganda no és la majoria de societats.
Gordon G Ananura (@NgabiranoIV) es va unir a aquells que ridiculitzaven el ministre:
@Mr_Bata_ estic totalment d'acord amb tu.
Si deixes la porta oberta i et roben, a qui has de culpar de la teva estupidesa? #Kibuule
Els docents en vaga resisteixen contra el govern de Bauzà
Imatge de l'il·lustrador Juan Francisco Mota, amb l'increïble Hulk, el superheroi de còmic, cridant per l'educació pública.
Després de dues setmanes de vaga indefinida de docents a les Illes Balears, més de 80.000 persones han sortit al carrer per demanar la retirada del nou decret-llei educatiu.
El 29 de setembre, una "marea verda", el color que representa la defensa de l'escola pública en les protestes contra les retallades, va envair els carrers de Palma i les altres capitals de les Illes Balears per protestar contra el govern de José Ramón Bauzà (Partit Popular).
Només a Palma, més de 80.000 persones, segons la Societat Balear de Matemàtiques, van demanar la retirada de la nova llei educativa sota el lema "Crida per una educació de qualitat".
Era la continuació de la vaga indefinida de docents que el 16 de setembre arrencà a les Illes Balears amb el nou curs escolar, amb més d'un 80% de seguiment segons els sindicats.
El polèmic decret-llei Tractament Integrat de Llengües (TIL) planteja un programa educatiu trilingüe que desplaça el català com a llengua vehicular de l'ensenyament.
La protesta denuncia que el govern utilitza el trilingüisme per dissimular la voluntat de debilitar la llengua autòctona.
En un moment delicat per a l'ensenyament públic, amenaçat per les polítiques d'austeritat i les contínues retallades, la promulgació del TIL a les Illes, un territori on, com Catalunya i el País Valencià, el català és llengua oficial al costat del castellà, ha estat la gota que ha fet vessar el vas.
Durant aquestes setmanes, s'han convocat concentracions a diverses ciutats dels territoris de parla catalana, des de Girona a Alacant, i a Twitter l'etiqueta #VagaIndefinidaDocents ha estat trending topic mundial.
Pols al govern
Davant la protesta social més estesa de la democràcia a les Illes, el Govern afirma que els vaguistes i manifestants no representen la majoria de la societat i es manté en la decisió de no retirar el decret.
A més, minimitza les xifres de participació en la vaga (mentre els sindicats parlen del 80% de seguiment, Educació apunta tan sols el 20%) i amenaça els professors que la secunden.
Antoni Camps, diputat autonòmic del PP i membre de la comissió d'educació del Parlament balear, va dir en un article publicat al diari El Mundo:
Foto espectacular de la manifestació d'avui.
El verd a Palma.
Bauzá aquesta és la majoria silenciosa!!! pic.twitter.com/O6Cljak7Di — Xisco Bellés (@labollanumero8) September 29, 2013
Sota les etiquetes #29sTotsSomDocents, #Bauzádimissió i #alesillesencatalà, entre altres, el suport a la manifestació esdevenia a Twitter tan massiu com al carrer.
El decret de la discòrdia
El TIL, aprovat a l'abril, estableix l'ensenyament en català, castellà i anglès a parts iguals, és a dir, el trilingüisme.
Es modifica així el model d'immersió lingüística en català que funciona amb normalitat a les Illes des de fa tres dècades, quan amb la transició democràtica es va promoure la normalització del català a l'escola a les Balears, com a Catalunya i al País Valencià.
La Llei de normalització lingüística del 1986 assegura el coneixement i l'ús progressiu del català com a llengua vehicular en l'ensenyament.
El mateix Govern ha de garantir que així siga.
A principis de setembre, el Tribunal Superior de Justícia de les Illes Balears va admetre els recursos contra el TIL presentats pels sindicats UGT (Unió General de Treballadors) i STEI (Sindicat de Treballadors de l'Ensenyament de les Illes Balears).
La justícia en va ordenar la suspensió cautelar, però hores després, l'Executiu l'aprovava per decret-llei, que no requereix debat parlamentari i entra en vigor immediatament després d'ésser publicat en el butlletí oficial.
Retallades i trilingüisme contra el fracàs escolar?
El Govern al·lega que el seu model educatiu contribuirà a reduir el fracàs escolar.
Molts ho dubten, com en Jaume Lladó (@datiljlj), professor de matemàtiques, articulista i activista, que explica en un article d'opinió al Diari de Balears:
Quant a la llengua estrangera, també està demostrat que només s'hi poden cursar matèries curriculars quan s'ha arribat a un cert nivell de coneixement.
En cas contrari, no s'aprendrà la llengua i, a més a més, s'aprendrà menys de la matèria o matèries en qüestió.
Si un alumne té problemes per comprendre una assignatura en la seua llengua, quin avantatge pot suposar que ara la reba en un idioma estranger que no domina?
Temps de solidaritat
No han estat poques les mostres de solidaritat amb la comunitat educativa.
Plataformes per l'ensenyament, entitats socials i culturals, institucions i personalitats de la resta de territoris de parla catalana i a l'Estat espanyol han expressat el seu suport als vaguistes.
Els mateixos ciutadans han recaptat fons per compensar la baixada en les nòmines dels professors que fan vaga.
El periodista Joan Canela (@JoanCanela), un dels periodistes darrere del projecte Mèdia.cat, va piular:
Més de 40.000€ a la caixa de resistència de la #vagaindefinidadocents I després diran q no són temps de solidaritat http://t.co/gtvIdtuJC0 — Joan Canela (@JoanCanela) September 19, 2013 Tres directors van ser suspesos al juliol
De moment, i fins que Govern i convocants no s'asseguen a negociar, la vaga continua.
Els internautes russos aguditzen l'ingeni per eludir la censura del govern
E-manual: "Lesbianisme per a nenes."
Obra d'art pertanyent al lloc web contracultural Looo.ch.
Captura de pantalla.
Fa un parell de mesos el govern rus va activar una nova arma en la seua guerra contra la llibertat a Internet -una llei antipirateria d'ampli abast que facilita enormement tancar qualsevol recurs en línia pel simple fet d'incomplir els drets d'autor.
De moment, únicament els propietaris de copyright han aplicat aquesta llei per tal de perseguir els llocs web de torrents i fòrums de compartició d'arxius . Així, per exemple, als russos els ha resultat més complicat veure les sèries de televisió Breaking Bad i Joc de trons.
Tanmateix, altres webs encara són capaces d'enfrontar-se a la censura de Roskomnadzor, l'agència que gestiona la llista negra d'Internet a Rússia.
Looo.ch , un blog d'art contracultural i plataforma mediàtica de contingut i públic específics (la seua portada exhibeix uns genitals masculins embolcallats en un enfilall de perles i una jove amb una pistola a la boca) és la víctima més recent de la llei russa que prohibeix la propaganda homosexual.
El blog fou presumptament bloquejat per donar cabuda a un projecte artístic: dos "manuals" multimèdia titulats "Homosexualitat per a nens" i "Lesbianisme per a nenes", que pretenen ser una "sàtira de l'homofòbia russa" i contenen fotos eròtiques i textos que expliquen perquè l'homosexualitat és "genial".
Des de la pàgina de Facebook de Looo.ch s'afirma que no se'ls va donar cap motiu quan se'ls va incloure al registre de "llocs web prohibits" el passat 19 de setembre i van convidar els seus usuaris a accedir al web a través de la xarxa TOR.
Aparèixer en la llista negra implica que els proveïdors d'Internet russos estan obligats a bloquejar l'accés al lloc web en qüestió.
Mentre que el bloqueig de Looo.ch haguera pogut passar àmpliament desapercebut, Roskomnadzor ha caigut presa de la seua pròpia trampa, en tallar l'accés d'Internet a SquareSpace , una plataforma similar a WordPress que és la que utilitza Looo.ch.
La confusió al voltant de les adreces IP de servidors i de llocs web és un assumpte sempre pendent amb la llista negra -Roskomnadzor ha bloquejat amb anterioritat llocs sencers per una única pàgina transgressora.
Arran del darrer bloqueig total, milers de webs (26.439 segons Looo.ch) van quedar desconnectades del mercat rus fins que l'afer es va resoldre.
Com a resultat, si res va guanyar Looo.ch i la seua "propaganda homosexual" va ser notorietat, com apunta el bloguer nacionalista Egor Prosvirnin:
Hi havia un lloc web per a la intel·liguèntsia radical d'esquerra amb prop de 3.000 visites diàries, una distracció per a una audiència reduïda.
Ara l'adés esmentat "Manual d'homosexualitat" ocupa la portada del Habrahabr (i apareix a un miler d'altres pàgines de notícies i blogs amb audiències de milions d'internautes), alhora que 26.000 llocs web respectuosos amb la llei , entre ells molts de purament comercials, romanen bloquejats a Rússia.
Mentrestant, l'arxiu del "Manual" pot trobar-se instantàniament a Google.
L'augment d'aquests períodes d'inactivitat ha empentat alguns webs a prendre mesures proactives.
A mitjan setembre, els usuaris del popular dipòsit de llibres pirata gratuïts (llibres de debó, no obres d'art fetitxistes), Flibusta.net (vegeu l'article de Global Voices per saber més sobre les biblioteques pirata russes), se n'adonaren que no podien llegir ni descarregar cap llibre mitjançant l'habitual navegador web.
En lloc d'això eren redirigits a una senzilla pàgina web a la part superior de la qual es podia llegir "Jocs de guerra en curs".
El que els lectors de flibusta.net veien quan tractaven de descarregar un llibre.
La pàgina explicava:
A Rússia, les lleis restrictives amb Internet, tant si han estat aprovades com si es troben en fase de planificació, afecten d'alguna manera tots els usuaris.
Tothom hauria de saber com contrarestar la censura i els bloqueigs.
Al costat de l'Internet que coneixem, hi ha els webs anònims I2P i TOR.
Aquests no són tan fàcils de controlar .
Definitivament, és hora que tots aprenem a utilitzar-los.
La pàgina, que va romandre activa al llarg d'unes setmanes, va proporcionar adreces I2P i TOR per a Flibusta, així com també enllaços a PMFs sobre com instal·lar, configurar i emprar els programes.
Essencialment, el que ha fet Flibusta és tractar d'ensenyar la seua audiència a ser més competent en matèria d'Internet, entrenar els internautes per tal de convertir-los en un educat i sofisticat exèrcit de transgressors.
Per descomptat, la gent es va queixar per les molèsties, ja que a més la xarxa TOR funcionava aleshores amb lentitud degut a un problema amb botnets.
Com que hi ha multitud de biblioteques en línia entre les quals es pot triar, Flibusta probablement va perdre usuaris que van optar per agafar la sortida més fàcil.
La nova llei antipirateria se centra únicament en la distribució de vídeos pirata, de manera que els llibres pirata russos, a diferència dels artistes d'avantguarda, escapen de la censura, almenys de moment.
Tanmateix, la metàfora militar de Flibusta és idònia: com més traves s'imposen a les llibertats en Internet, més gent se sentirà disposta a entrar en guerra amb el govern.
En el futur, possiblement reaccionaran de manera més positiva quan un veterà assaonat en les batalles que es lliuren a Internet els done una pala i els diga: "D'ací no han de passar.
Ajuda'm a cavar aquesta trinxera, fill meu".
Els peruans lluiten per salvar les piràmides de l'especulació immobiliària
L'article escrit per Jessica Mota va ser primer publicat el 21 d'agost de 2013 per l'agència de periodisme d'investigació brasilera Agência Pública com a part de la sèrie #PatrimônioAmeaçado (Patrimoni Amenaçat en portuguès)
Eren les quatre de la tarda del 29 de juny, dissabte, quan Estequilla Rosales, una peruana de 51 anys, va sentir un soroll que venia de l'altra banda d'un jaciment arqueològic que coneixia bastant bé.
Com a vicepresidenta de l'associació Kapaq Sumaq Ayllu ha estat responsable d'ajudar a vetllar per un dels patrimonis culturals del Perú: el complex arqueològic El Paraíso que amb 45 hectàrees és un dels més extensos i antics del Perú.
És en aquesta zona on passa els seus dies i hi viu a prop, a Santa Josefina, on s'ha construït una casa.
Estequilla no s'hauria imaginat l'origen del soroll ni en el pitjor dels malsons.
Un grup d'homes amb màquines pesants estaven destruint un dels onze turons registrats al jaciment.
A sota del turó en qüestió s'hi amagava una piràmide preincaica de gran antiguitat, d'entre 4 i 6 metres d'alçària i que ocupava una superfície de 2,5 quilòmetres quadrats.
A la sorra es pot apreciar el lloc que ocupava la piràmide que van enderrocar a El Paraíso.
Fotografia de Jessica Mota / Agência Pública.
"Estava desesperada, no sabia què fer perquè aquí no hi ha cobertura telefònica.
El que vaig fer va ser pujar el turó i dir-li al vigilant que avisés la policia"
Ara ja estic més tranquil·la, però quan va passar vaig sentir un immens dolor, com si es tractés d'una persona, d'algú molt estimat per mi.
Com que és part del meu país, estaven assassinant la meva identitat, la meva cultura.
I això és, com se sol dir, una traïció a la pàtria.
Em sap molt de greu que un peruà pugui ser tan ignorant com per destrossar una cosa així.
Emplaçament del complex arqueològic El Paraíso a l'estat de Lima, Perú.
Disseny: Bruno Fonseca per a l'Agência Pública.
A una hora de Lima, a la província de Sant Martí de Porres, el complex arqueològic El Paraíso està situat en una zona que pateix la pressió de l'especulació immobiliària.
Descobert als anys 50, el jaciment va restar inactiu fins que el 2012 el Ministeri de Cultura va engegar el projecte.
Al llarg dels anys 50, als voltants del jaciment s'hi van anar aixecant construccions particulars.
Actualment, la frontera del jaciment és on comencen els terrenys i camps privats.
Hi ha dotze piràmides registrades.
La principal va ser restaurada gairebé del tot per l'arqueòleg suís Fredéric Engel del 1965 al 1966.
El gener de 2013, el sector del Ministeri de Cultura peruà responsable de les excavacions va descobrir evidències que apunten que les piràmides són tan antigues com les d'Egipte o la civilització de Mesopotàmia.
Amb una antiguitat d'entre 4.500 i 4.800 anys, seria un dels bressols de la civilització del continent llatinoamericà.
Abans de l'arribada dels espanyols, l'església i fins i tot de Jesucrist, Lima ja era una gran ciutat de capital importància.
Marco Guillén, cap del projecte arqueològic del Ministeri de Cultura, explica que:
És una de les poques ciutats del món que presenta continuïtat cultural al llarg del temps.
I és un gran avantatge. (...)
Lima, la capital, té el waka més antic del Perú (monument sagrat de l'antiguitat).
La civilització va sorgir aquí.
Destruir la piràmide és com arrencar una pàgina del llibre de la història del Perú.
No hi ha manera de saber què va passar.
Al mig del camí hi havia una piràmide
Quan surts de Lima per anar a El Paraíso has d'agafar un microbús -com una furgoneta que supera en nombre els altres transports públics de Lima- fins al municipi veí de Pro.
És un viatge de 40 minuts a través del trànsit dens de la capital peruana.
Des d'allí s'han d'agafar dos microbusos més fins al cotxe, que es troba a prop de la terminal i condueix un dels membres de l'Associació Kapaq Sumaq Ayllu.
Cases humils esquitxen l'àrid paisatge.
Al llarg del camí estret que mena al complex arqueològic s'hi poden veure deixalles escampades, voltors i nens que juguen entre la brossa.
"Quan vam arribar hi havia cartells a tots els turons.
Creuen que aquesta zona els pertany", diu un dels arqueòlegs del projecte.
El rètol diu: "Propietat privada reconeguda el 8 d'agost de 1984″, seguit d'una descripció de la zona i el número de registre (N.T.).
Foto: Jessica Mota / Agência Pública.
Veig un mur que voreja tota la carretera.
"És una muralla", m'explica Miguel Castillo, cap del camp de treball de El Paraíso, que seu al seient de darrere.
Més tard descobreixo que el mur té 30 quilòmetres i encercla els turons de la zona.
Al llarg dels anys les construccions i les parcel·les particulars li van guanyar terreny progressivament.
Castillo considera que:
El Govern no és eficient.
Té els mitjans per vetllar pels wakas però no ho fa.
El mateix passa al Brasil i a l'Argentina...
El que tenim és la iniciativa d'algunes persones, dels arqueòlegs.
Però no n'hi ha prou.
Membres de l'associació Kapag i també vigilants dels jaciments van ser atacats la setmana anterior.
Durant la visita, per raons de seguretat, un vigilant va acompanyar el nostre grup format per un equip d'arqueòlegs mentre recorríem la zona on abans s'alçava la piràmide.
Els treballadors locals que hi solien treballar ara seuen als turons vigilant.
Després de l'incident de la piràmide s'ha doblat la seguretat.
Tots els enllaços remeten a pàgines en rus, excepte quan s'indica el contrari.
A finals de juliol, el governador interí de l'óblast de Moscou va proposar l'establiment d'un centre de detenció per a immigrants il·legals en una antiga base militar a prop de Egórievsk.
El cost de la renovació per donar una altra funcionalitat a la base va ser estimat en 200 milions de rubles (més de 6 milions de dòlars).
No va ser cap sorpresa que els residents es mostressin menys que satisfets amb la idea i pressionaren el cap del districte, Mikhaïl Lavrov, perquè proposara la celebració d'un referèndum, amb data 22 de setembre, per decidir si Egórievsk albergaria el campament o no.
Encara que Lavrov es declarava personalment contrari a la proposta del centre de detenció, sí contemplava la idea d'una votació en línia que ajudara a valorar les opinions dels electors sobre el tema.
El lloc web del districte va publicar ràpidament una enquesta del tipus sí/no, en la qual es demanava al públic: "Estaria d'acord amb la construcció d'un campament especial per a immigrants il·legals a l'àrea municipal d'Egórievsk?"
Mentre que en votacions anteriors el lloc web va recollir una mitjana de menys de 100 respostes, aproximadament 10.000 persones van votar sobre el tema dels centres de detenció en les primeres 24 hores de l'enquesta.
En aquest temps, més del 99% dels votants -9.000 de 9.001- van mostrar el seu rebuig a la instal·lació d'un campament d'aquestes característiques.
És més, la Cambra Pública local va escriure una carta al governador interí de l'óblast de Moscou, en la qual se li informava que el municipi ja compta amb una presó, un hospital psiquiàtric, dos internats psiconeurològics i un orfenat.
Més tard, en una entrevista a l'emissora de ràdio l'Eco de Moscou, Lavrov intentava aclarir la situació explicant que la massiva reacció negativa a la construcció del campament havia estat resultat de la confusió sobre els detalls del plan.
En un comentari al lloc web de l'Eco de Moscou, un lector bromejava:
Els residents de la regió de Egórievsk estan en contra dels campaments d'immigrants, perquè tots els residents han expressat el seu desig d'acollir a les seves pròpies cases tots els treballadors visitants!
Benvinguts a Rússia!
Mentrestant, el cap de la comissió electoral local va anunciar que el referèndum sobre aquest tema no era necessari i Lavrov inmediatament va recular: va tancar l'enquesta online i va cancel·lar els plans de polsar l'opinió pública mitjançant votacions.
La comissió electoral simplement va declarar:
Si tothom ho rebutja, on es pot construir el campament per als immigrants?
S'ha de fer necessàriament...
El 28 d'agost es va informar que els plans de l'óblast de Moscou era disposar de quatre centres de detenció per al 2016 i almenys un d'ells es trobaria, amb tota probabilitat, a l'antiga base militar de Egórievsk.
El cap del Servei Federal d'Immigració de Rússia, Oleg Molodievski, va afegir:
En un mes s'informarà als residents del districte sobre l'establiment del campament, s'explicaran els detalls, s'especificarà el número d'immigrants que s'hi allotjaran i com es transportaran. I després de tot això, els residents podran expressar la seva opinió sobre si el centre és necessari o no.
Molodievski també va mirar d'aplacar la por dels residents a la possibilitat que s'empresonen més criminals a prop d'ells, en els següents termes:
Aquesta és la mateixa gent que camina entre nosaltres.
Es mouen per l'óblast i la ciutat, però de cap manera són criminals.
Hem d'esforçar-nos per explicar millor a la gent què són aquests centres.
Tanmateix la campanya de divulgació pot suposar una àrdua batalla.
En resposta a les declaracions de Molodievski, un dels lectors comentava cínicament:
Maravellós, amb la nostra despesa (la dels contribuents) construirem, ecalfarem, mantindrem i donarem de menjar als immigrants.
No es podrien invertir aquests diners en pensions o en l'esmorzar dels nens i nenes de les escoles i jardins d'infants?
O per enfortir les nostres fronteres, per tal que sigui menor el número d'immigrants il·legals i que en comptes d'això vinguin estrangers amb educació superior i que vulguin treballar per 15.000 rubles?
Femen reivindica a Espanya el dret a l'avortament
Font: FEMEN
Després d'interrompre el discurs al Congrés del ministre de Justícia, Alberto Ruiz-Gallardón, al crit de "L'avortament és sagrat!", l'organització Femen ha eixit al carrer per primera vegada a Espanya el 12 d'octubre a la ciutat de Madrid, on es celebrava el Dia de la Hispanitat.
"Naturalment, anirem més enllà i, naturalment, continuarem protestant", afirmà Lara Alcázar, líder del moviment Femen a Espanya, després d'haver estat alliberada de qualsevol possibilitat de ser acusada d'alteració de l'ordre públic a causa de l'incident al Congrés.
I així ocorregué.
Amb banderes nacionals, desfilades militars i altres símbols patriòtics, les dones desvestiren el seus torsos una altra vegada i duren a terme la seua primera acció oficial a Espanya. Aquesta vegada anaven acompanyades de pancartes i pits despullats amb lemes com "Sóc lliure", "Femen sextremista" i "El meu cos és la meua arma".
El motiu que ha dut les activistes d'aquesta polèmica organització a protestar és la reforma que, tal com avançà el titular de Justícia, terminarà amb el sistema actual que permet a les dones interrompre el seu embaràs sense al·legar motius fins a la catorzena setmana de gestació.
També s'eliminaran els drets de les joves de 16 i 17 anys d'avortar sense l'autorització dels pares.
Femen acusa el govern d'Espanya de masclista, lligat a les idees de l'Església, i de misogin, i emfatitza la seua preocupació pel "perill que corre la llibertat de les dones a Espanya". Conclou que, si per a Gallardón és sagrada la seua moral i religió, per a elles ho és la mateixa decisió de les dones sobre el seu propi cos.
Per acabar, han assegurat que el seu pròxim pas és obrir un centre Femen a Madrid per fer un nucli més potent de l'organització a Espanya i perquè les protestes continuen desenvolupant-se.
Ací alguns comentaris dels tuiters:
IBM es fa càrrec dels centres tecnològics de vigilància al Brasil
"Gegants de la vigilància al Brasil".
Una infografia interactiva de l'Agència Pública dóna a conèixer les empreses que es lucren amb el mercat mundial de l'espionatge i com vigilen el Brasil.Aquest article, escrit per Bruno Fonseca, Jessica Mota, Luiza Bodenmüller i Natalia Viana, va ser publicat originalment el 6 de setembre de 2013 per l'Agència Pública, dins la cobertura especial #SpyFiles3 .
Llegeix la primera part, El Mundial de futbol converteix el Brasil en mercat prioritari de vigilància.
Segons l'empresa d'investigació de mercat IMS Research, el Brasil és el mercat més gran per als sistemes de vigilància de vídeo de l'Amèrica Llatina (ja que concentra el 45% del total fins al 2014) i els grans esdeveniments no fan més que incrementar aquesta tendència.
L'autor que va dur a terme la investigació, Oliver Philippou, va declarar en el seu moment:
S'utilitzaran equips de vigilància en els dos majors esdeveniments esportius del món, la Copa del Món del 2014 i les Olimpíades del 2016, en un gran nombre de projectes d'infraestructura al Brasil i en diversos projectes de vigilància extensiva a les ciutats.
Des de 2010, la multinacional americana IBM intenta vendre als governs brasilers la seva concepció de "ciutats més intel·ligents", amb solucions tecnològiques en les àrees de transport, energia i, cada cop més, seguretat.
Aquell any, l'empresa va donar suport a un "road show" de la Confederació Nacional de Comerciants a través de les 12 ciutats seu de la Copa del Món i va escollir el seu director de noves tecnologies, Cezar Taurion, com articulista del Portal del Mundial 2014 , segons el lloc web de l'empresa, per a:
debatre com la tecnologia pot ajudar a desenvolupar la infraestructura de les ciutats brasileres i preparar-les per a la Copa del Món del 2014, i contribuir a fer-les més intel·ligents.
L'esforç es va veure recompensat pels resultats: la responsabilitat de projectar els Centres Integrats de Comandament i Control, centres tecnològics que concentren les decisions referents a la seguretat durant els jocs, va recaure en IBM.
En aquests centres, pantalles gegants monitoritzen tot, des de les càmeres de vigilància al voltant dels estadis fins a les dades meteorològiques, a més dels mapes on es mostren els punts on s'han produït accidents de cotxe.
A Rio de Janeiro i a Minas Gerais van tenir un paper crucial en l'estratègia de repressió policial de les protestes massives del passat mes de juny.
En aquests centres treballen conjuntament la policia militar i la civil, el cos de bombers, el Servei d'Atenció Mòbil d'Urgència (Samu), la Policia Federal i la de carreteres, la Guàrdia Municipal, Defensa civil i la Companyia d'Enginyers de Trànsit.
En total, les instal·lacions de Rio van costar vora 104,5 milions de reals -70% pagats per l'Estat i 30% per la Unió, segons dades divulgades per l'ajuntament.
IBM va incorporar el maquinari, el programari, l'anàlisi i la investigació.
Cisco, gegant anglès de la vigilància, va introduir la infraestructura de xarxa i el sistema de videoconferència que connecta el centre d'operacions directament amb la casa de l'alcalde.
El Centre va ser inaugurat a finals de maig del present any, setmanes abans de l'inici de les manifestacions i de la Copa Confederacions.
En aquesta ocasió, el ministre de Justícia José Eduardo Cardoso va elogiar l'obra, que va qualificar d'"impactant per la seva tecnologia i funcionalitat" i va dir:
Aquest centre és un exemple per al món.
La seguretat pública del país guanya en qualitat, és un llegat que quedarà per a la societat brasilera després dels grans esdeveniments.
IBM també va guanyar el contracte per implementar 27 Centres Integrats de Comandament i Control Mòbil (CiCCM), un projecte de la Secretaria Especial de Seguretat per als Grans Esdeveniments (SESGE, pt) en col·laboració amb les empreses Rontan i Medidata, i Cisco.
Es tracta de 27 camions carregats amb tecnologies de la informació, sistemes de comunicacions i videovigilància per a la Copa del 2014, que funcionaran com a punts avançats de comandament i control i que seran operats per agents de les forces de seguretat abans esmentades.
Rodrigo Dienstmann, president de Cisco Brasil, va afirmar:
El centre mòbil serà fonamental per a la gestió de la seguretat durant els grans esdeveniments, ja que reunirà la tecnologia mes eficaç per donar una resposta ràpida als possibles incidents i amenaces.
Podeu consultar al final de l'article original publicat per l'Agència Pública com algunes de les empreses llistades en la publicació Spy Files 3 han operat al Brasil.
La teva fantasia és el seu malson: les pakistaneses "sexy" del Youtube
Vestides de dalt a baix amb els tradicionals shalwar qameez i amb xadors que els cobrien el cap, les germanes van sortir al jardí privat de casa seva per ballar.
Les muntanyes llunyanes de la vall de Chilas, al Pakistan, brillaven sota la pluja mentre les germanes reien i giraven en cercles.
Algú va treure un telèfon i va fer un vídeo d’aquell moment privat, innocent i de joc.
Al juny, les dues germanes i la seva mare van ser abatudes a trets pel seu germanastre.
Aparentment es tractava d'un assassinat per honor a causa del vídeo fet amb el mòbil.
Si posava fi a les seves vides, el germanastre redimiria la família d'aquella vergonya ocasionada per les germanes i recuperaria així el seu honor o "ghai’at", com es diu en llengua urdú.
Alguns, però, comenten que tant el vídeo com l'assassinat per honor són part d'un complot per tal d'excloure la seva madrastra de la propietat familiar .
Per a molts, el vídeo de les germanes Chilas és completament normal, però a la seva ciutat natal, dues noies ballant sota la pluja, tot i estar completament vestides, és considera un acte eròtic.
"En una societat on la segregació (no només entre gèneres, sinó també entre classe i gènere) està tan valorada, el simple fet d'accedir a la vida quotidiana d'una nena pakistanesa resulta excitant", va explicar en un correu electrònic el cineasta i bloguer paquistanès Ahmer Naqvi .
Les germanes de Chilas, però, no son les úniques noies pakistaneses a qui se'ls han piratejat i sexualitzat imatges privades per al seu posterior consum públic.
Les etiquetes, els títols i els comentaris sobre aquests vídeos, generalment innocents, són gairebé sempre sexualitzats.
Per tal de destacar la varietat de maneres en què els vídeos fets pels pakistanesos per a ús privat són utilitzats de manera inapropiada, hem agafat uns vídeos del YouTube, en els quals hem tapat les cares de les ballarines, i n'hem fet un curtmetratge "Suck on the Sugarcane of Love" (Xupa la canya de sucre de l'amor).
Les noies pakistaneses són picants i atractives al YouTube
La pel·lícula comença amb una dona que balla una dansa tradicional en una reunió familiar, tot i que el vídeo es titula "Noia pakistanesa balla en una festa universitària d'Islamabad".
"Noies calentes d'Abbotabad ballen sensualment una cançó paixtu" és el títol del següent vídeo, que segurament no va ser enregistrat a Abbottabad, ciutat on es va assassinar a Osama bin Laden; la "noia sensual" del vídeo probablement no era pakistanesa i els seus moviments no es segueixen en absolut el ritme de la cançó paixtu, que sembla superposada a les imatges per un aficionat.
Al YouTube es va penjar aquest mateix vídeo amb diferents cançons i títols, com ara "Noies pakistaneses sensuals ballen a casa seva: vídeo filtrat d'una dansa mast sensual”.
La privacitat és una il·lusió, la fantasia és real
Les dones pakistaneses canten i ballen fins i tot a les ciutats més conservadores, però normalment només davant dels familiars de confiança.
Moltes mai ballen davant dels ghair (desconeguts), per tal d'evitar que es pose en dubte l'honor de la família.
Aquesta cultura privada ha estat exposada públicament en nombroses ocasions per la divulgació indiscreta d'imatges que eren d'ús privat en origen.
"Mai se sap quan una de les fotos innocents que fas mentre et diverteixes amb amics o mentre ensenyes un vestit o un pentinat nou pot ser utilitzada amb un matís sexual o bé en vídeos desagradables", diu en un correu electrònic Fariha Akhtar , una activista per la tecnologia i la privacitat digital del Pakistan.
"Abans de penjar els nostres vídeos privats a Internet ens hauríem de preguntar si no hi ha cap altra manera de poder-los compartir amb els amics o la família".
Altres vídeos al YouTube són d'opulentes festes privades de casament.
Actualment, a Karachi, la ciutat més gran del Pakistan, es poden comprar DVDs titulats "Ameero Ke Raks" (Balls dels rics); es tracta de pel·lícules fetes amb diversos vídeos de casaments privats, on es condemna els rics per la seva vulgaritat, alhora que es delecten en el seu hedonisme.
Aquest fenomen apunta cap a un problema major: "L'absència de converses sobre sexe i sexualitat és un problema que afecta tota la societat", diu Ahmer Naqvi.
"La varietat d'històries sobre paquistanesos que lideren el món amb les seves busques de coses estranyes sobre sexe a Internet n'és un símptoma.
Però es manifesta de diferents formes.
D'alguna manera, aquesta sexualització intencionada també té a veure amb la fantasia”.
Les germanes de Chilas semblava que també vivien una fantasia: la de sentir-se lliures mentre ballaven sota la pluja.
Per algunes dones del Pakistan, la realitat és que fins i tot les fantasies més simples poden tenir conseqüències mortals.
Per obtenir informació sobre com mantenir-vos fora de perill a Internet, consulteu les guies de seguretat digital de Bolo Bhi i les estratègies de Take Back the Tech, per tal de protegir la vostra privacitat en línia i romandre segurs .
#OccupyMyself: Confessions d'una desertora de les xarxes socials
"Em sentia cansada i ansiosa: era addicta a les xarxes socials."
Foto: Wm.
Li (CC BY-NC-ND 2.0)
Segurament mai m'haguera assabentat que el passat setembre se celebrava la Social Media Week (Setmana dels mitjans de comunicació socials) de no ser perquè Rayna , una companya de Global Voices, va viatjar a Londres justament per assistir-hi.
Sembla que es tracta d'un esdeveniment internacional tan important que qualsevol que treballe per a Global Voices l'ha de conèixer.
Però jo no: sóc una desertora dels mitjans de comunicació socials.
Primer vaig marxar del Twitter.
Després d'un intens període d'abús durant les eleccions nacionals del Brasil de 2010, estava exhausta.
És el que en diuen sobrecàrrega d'informació?
A més d'estar físicament esgotada, comprendre que no podria estar en tot sempre em va fer sentir impotent també.
Era addicta a l'energia i l'agitació dels mitjans de comunicació socials, però no podia seguir aquell ritme.
A principis del 2011, havia renunciat per complet.
Després d'experimentar en la pròpia pell la síndrome d'abstinència, causada per mirar fixament una i altra vegada la pàgina d'accés, vaig començar a sentir-me millor.
De sobte tenia més temps i energia per fer coses de les quals solia gaudir, com llegir llibres, i coses que m'haguera agradat tenir temps per fer, com ara aprendre a meditar.
Renunciar al Facebook fou una decisió més difícil.
Després del Twitter, era, per ell mateix, el forat negre que xuclava tot el meu temps.
Com que estava a punt de començar un curs intensiu en Psicosíntesi , juntament amb una nova carrera universitària, el meu temps lliure havia esdevingut massa costós, la meua atenció massa valuosa.
Sabia que el Facebook tenia l'habilitat de distraure'm i de capturar tota l'atenció del meu jo interior, així que vaig fixar la meua data de partença abans que començara el 2012 i vaig dir adéu als pocs amics que encara trobaven les meues actualitzacions en les seues cronologies cada cop més atrafegades.
Vaig procedir a desactivar el meu compte de manera discreta, conscient que tinc tendència a l'addicció i que era això, i no les ferramentes, el que es trobava en l'arrel del meu problema.
He trobat a faltar mirar les fotos dels bebès i gatets dels meus amics, les invitacions a festes, esdeveniments interessants i les actualitzacions diàries de la gent que m'importa.
No he trobat a faltar les invitacions a jocs, memes o ésser bombardejada amb publicitat.
A més, si ho mirem pel costat positiu, m'he fet més selectiva amb la informació que consumisc, la matèria primera dels meus pensaments.
Estic trista perquè sols uns pocs amics em deixen notes o m'envien fotos per correu electrònic i he d'admetre que no he sigut capaç de mantenir el contacte amb ells.
Trobe a faltar sentir-me connectada, però si he de dir la veritat, quan conec gent i tinc un d'aquells moments "No ho has vist a Facebook?" en els quals em sorprenen notícies velles que tothom ha vist ja en les seues cronologies, normalment em diuen, "Oh, no me n'havia adonat que havies marxat".
És això el que vol dir estar connectada a la gent en realitat?
No trobe a faltar el Twitter ni el Facebook, però confesse que vaig crear un compte "fals" per tal de promoure una causa l'any passat i que vaig acabar usant-lo per seguir de prop l'embaràs de la meua amiga i després vaig entrar en contacte amb el nostre cercle comú de les 10 amigues més íntimes.
Tanmateix, sóc sols un membre silenciós de la seua audiència, no desitge mostrar la meua intimitat públicament a la meua cronologia.
M'he vist obligada a fer servir Google Plus perquè molts dels meus col·legues s'han decantat per Hangouts en lloc de Skype.
I una vegada vaig obrir un compte de Twitter per a un servei que jo mateixa oferia, però ho vaig trobar insuportable.
Em vaig sentir com si cridara enmig d'un carrer ple de gent que també cridava.
Ensordidor —i tediós.
Ràpidament vaig retornar a la meua pròpia etiqueta interior, #occupymyself (ocupant-me a mi mateixa).
"Un dia vaig decidir escapar."
Foto d'Eric Hacke (CC BY-NC 2.0)
Retornaré algun dia als mitjans de comunicació socials?
Trobe a faltar els vells amics.
Trobe a faltar conèxier nova gent que pense com jo, com @giantpandinha, una de les meues millors amigues en "la vida real" que mai no haguera conegut de no haver existit Twitter.
Trobe a faltar riure'm de tant en tant d'alguna publicació estúpida a l'atzar.
Encara tinc una veueta a dintre que em diu que em perd coses.
De vegades considere tornar, però potser esperaré fins que acabe la universitat i tinga més temps.
Llavors, espere que hi haurà ferramentes dels mitjans de comunicació socials que faciliten establir connexions més conscients.
Però fins aleshores, fins que dispose de més temps, potser m'estimaré més fer ioga, jardineria, explorar la naturalesa o fer totes les altres moltes coses que figuren a la meua llista vital de coses a fer.
Gaudisc del temps desconnectada després d'haver passat dies de treball sencers connectada.
Encara passe molt de temps davant dels ordinadors, més del que voldria, i he llegit menys llibres del que esperava, però és meravellós meditar cada dia i explorar el meu preciós espai interior, en lloc de deixar que siguen els altres els qui em distraguen.
Tenir temps per a mi mateixa ha estat el major canvi en la meua vida des que vaig quedar lliure de les xarxes socials.
M'encanta el fet, quan estic al món exterior, d'haver deixat de sentir la compulsió de mirar, llegir, publicar, informar, compartir o mesurar la meua rellevància en "retuits" o "m'agrada".
Pare més atenció al que diu la gent i sóc capaç de centrar-me per complet en allò que experimente.
Lliure de la sobredosi d'una distracció externa, puc connectar millor amb mi mateixa.
No contenta amb ser una mera alliberada dels mitjans de comunicació social, m'he reservat un silenciós retir Vipassana per a les pròximes setmanes, en el qual m'hi passaré 10 dies no fent més que seure quieta i meditar des de les 4 de la matinada a les 9 de la nit.
Desafie els meus amics dels mitjans de comunicació socials que ho intenten durant 10 minuts!
"Ara sóc zen!"
Foto d'Evan Lovely (CC BY 2.0)
La brasilera Paula Góes és exaddicta als mitjans de comunicació socials i editora multilingüe de Global Voices.
República Centreafricana: «No us oblideu de nosaltres!»
El conflicte centreafricà entre el govern i els rebels de l'aliança Seleka empitjora de manera alarmant des del desembre de 2012.
El 24 de març de 2013, després de durs mesos d'enfrontaments, les forces rebels de la Seleka es van apoderar del palau presidencial.
El president François Bozizé va fugir a la República Democràtica del Congo i Michel Djotodia, líder de la Seleka i de la rebel·lió, es va declarar president de la República.
Molts rebels han volgut reintegrar-se en diverses ocasions i no ho han aconseguit i, ara per ara, la Seleka es troba dissolta.
Això no obstant, els antics rebels continuen castigant severament la regió, saquegen i destrueixen sense pietat cada ciutat per on passen.
La crisi humanitària
A moltes ciutats, sobretot de l'interior del país, la situació humanitària és catastròfica.
La gent s'enfuria pels abusos que cometen els rebels.
Camille Mandaba, habitant de Bangui, va descriure una acció que els rebels van «presentar com una operació de desarmament»:
Un clergue saudita destapa els "motius científics" del perquè les dones no han de conduir
"Déu no digué que jo no podia conduir", es pot llegir en aquest cartell publicat al compte de Flickr de We The Woman N7nu.
A l'Aràbia Saudita, les dones tenen prohibit conduir.
Mentre més d'11.000 dones desafien aquesta prohibició mitjançant una petició , un erudit ha trobat finalment una explicació totalment científica del perquè és millor per a una dona no conduir.
En una entrevista per al periòdic en línia Sabq , el xeic Saleh al-Lohaidan, un assessor judicial i psicològic de l'Associació Psicològica del Golf, revelà nous fets científics sobre la reproducció :
Afegí: "A més, si la dona condueix sense que sigui necessari, la seua fisiologia pot veure's seriosament afectada; la ciència de la fisiologia funcional ho ha estudiat i afecta espontàniament als ovaris, perquè empeny la pelvis cap amunt, de manera que observem que la majoria de dones que condueixen cotxes contínuament donen a llum a xiquets amb diferents graus de disfuncions clíniques."
La declaració del xeic Lohaidan és increïblement oportuna: arriba en plena campanya de les dones activistes saudites per aconseguir que el 26 d'octubre les dones puguen sortir a conduir.
La seua advertència, que insta les dones a "esperar i pensar en els desavantatges" d'aquesta perillosa activitat, s'afegeix a les preocupacions expressades per part d'altres ciutadans saudites conscienciats :
Aquells que clamen per una protesta a favor de les dones conductores el dia 26 d'octubre són una tribu alletada per Occident i han crescut grans i grossos per beure d'eixa llet.
Ara són seguidors d'Occident i tracten d'americanitzar la nostra societat.
Les "mans estrangeres"', la tonada favorita de l'Orient Mitjà quan cal reconsiderar les violacions institucionalitzades dels drets humans, no són les úniques culpables de fomentar la perillosa oposició a prohibicions de llarga duració:
Déu és gran, els laics i els xiïtes s'han atrinxerat per demanar que les dones conduïsquen.
Açò demostra que aquest assumpte està planejat i recolzat per altres nacions.
Eman al-Nafjan tuiteja una imatge de la fi del món que s'acosta:
Algun saudita misogin ha fet aquest cartell que mostra com el fet que les dones conduïsquen porta al comunisme, les drogues, el liberalisme... pic.twitter.com/xjBe44oObr
(L'eslògan diu: "Volen que ella conduïsca per poder conduir-la.")
El descobriment científic revolucionari del xeic al-Lohaidan no podia passar desapercebut.
Es va crear una etiqueta de Twitter, #قيادة_المرأة_تؤثر_على_المبايض_والحوض, que es tradueix per "conduir afecta els ovaris i la pelvis de les dones", que esdevingué viral quan molts van reaccionar davant el descobriment científic d'al-Lohaidan:
Què és tot açò?
He parlat amb la meua metgessa i m'ha dit "Quina mena d'ignorància és aquesta?
Eixes paraules no tenen res a veure amb la medicina, mira-t'ho com vulgues!"
Clergue saudita diu bestieses #NotNews (NoÉsNotícia)
El cèlebre científic i sensat crític religiós, Richard Dawkins, assenyalà:
Per què les dones saudites no poden conduir?
Conduir danya els ovaris i la pelvis. http://t.co/r1BnHWrLDC Oh JA HO VEIG; no és religió, es CIÈNCIA.
A qui el tuitaire @Seeektrooof va comentar:
@RichardDawkins Així és com ho esbrinaren. pic.twitter.com/rWrxPQ2FkI (Imatge:
Sarcasmes a part, desafiar la prohibició de conduir a l'Aràbia Saudita és una batalla antiga.
De fet, la primera protesta en contra de la prohibició va tenir lloc el novembre de 1990 , quan 47 dones van travessar Riad, la capital del país en cotxe.
No només foren arrestades, moltes també van ser castigades amb la prohibició de viatjar i amb la suspensió del seu contracte de treball.
El maig de 2011 va marcar un moment crític en les protestes contra la prohibició de conduir quan una activista pels drets de les dones saudites, Manal al-Sharif, fou arrestada per penjar un vídeo a YouTube on se la veia conduint.
Va ser empresonada durant més d'una setmana i es convertí en una heroïna per a moltes dones, tan de l'Aràbia Saudita com de l'Orient Mitjà.
Més endavant, el juny de 2011 , nombroses donen arreu del país seguiren l'exemple de Manal al-Sharif i participaren en la campanya "Women2Drive" , on van desafiar la prohibició conduint pels carrers.
En realitat, prohibir que les dones conduïsquen no està contemplat a la legislació oficial de l'Aràbia Saudita.
A més, el cap de la policia religiosa del país també digué que "la xaria islàmica no conté cap text que prohibisca conduir a les dones" i va recalcar que, des que va ser designat cap de la Comissió per a la Promoció de la Virtut i la Prevenció de Vicis, la policia religiosa no ha perseguit ni detingut cap dona conductora.
Per tant, la prohibició està basada enterament en els costums conservadors del país.
Des d'aleshores, les mobilitzacions per anul·lar l'opressiva prohibició han augmentat i els actes de desobediència civil atrevits s'han multiplicat.
A més de les valeroses postures expressades pels principals mitjans de comunicació de l'Aràbia Saudita, la campanya del 26 d'octubre ha rebut un increïble suport per part de les més notables figures públiques del país.
L'extraordinària Madeha Al-Ajroush, que conduí tan el 1990 com el juny de 2011, diu:
Sóc un home partidari que les dones conduïsquen el 26 d'octubre. pic.twitter.com/K3QcZfItuS
Sóc un home partidari que les dones conduïsquen el 26 d'octubre. pic.twitter.com/PWGOipPV2m
El cartell que du l'home diu en àrab:
"Estic fart de treballar com a conductor de les meues sis germanes."
Leila Nachawati va contribuir a aquest article.
Un llibre de fotografies de Geoffrey Hiller retrata la vida diària a Birmània
Graduades universitàries surten d'un centre de bellesa.
Meiktila, 2013
El guardonat fotògraf Geoffrey Hiller va visitar Birmània per primera vegada el 1987 i es va sorprendre del que va veure al país:
Després d'un viatge frenètic, el que em va sorprendre no van ser els monjos ni les pagodes, sinó les cares de les birmanes, pintades de blanc, que normalment somreien.
Volia saber més sobre qui eren realment, assetjades per un govern corrupte i les sancions internacionals.
Des d'aleshores, ha tornat a Birmània diverses vegades i ha pogut ser testimoni dels canvis que s'han produït al país en els darrers anys:
Hi vaig tornar un altre cop el 2013.
La meva càmera es va centrar en immortalitzar la vida diària, des dels carrers estrets de la capital colonial de Yangon, fins els mercats polsegosos de Mandalay, els musulmans a Meiktila i la vida a la ciutat fluvial de Pathein.
L'aparença de Yangon ha canviat: s'hi han construït edificis nous i hi circulen cotxes d'importació.
Té previst publicar un llibre a través de la plataforma Kickstarter que inclourà les fotografies que documenten la vida a Birmània des del 1987 fins a la transició històrica recent.
El llibre, La Transició de Birmània, també inclourà fotografies de la Meiktila que Hiller va visitar abans que les revoltes irrompessin a la ciutat:
Després de la meva experiència en aquesta ciutat pacífica, les notícies sobre les lluites, les matances i les cases cremades em resulten increïbles.
He parlat amb desenes d'habitants de Meiktila, tant budistes com musulmans, i mai no m'hagués imaginat que esclataria tanta violència.
Els donatius per al projecte del llibre es van fer a través de la plataforma Kickstarter fins al passat 9 d'octubre i van superar àmpliament la xifra mínima necessària.
Dalah, 2011
Una dona fuma un cigar a Mandalay, 1987
Un edifici a Yangon, 2012
Un jove sosté una fotografia de la líder de l'oposició Aung San Suu Kyi i el seu pare, el General Aung San.
Ferri de Yangon, 2012
Treballadores a Meiktila, 2013
*Fotografies de Geoffrey Hiller.
Un músic antifeixista mor apunyalat per un neonazi a Grècia
El raper grec Pavlos Fissas, també conegut com Killah P. Foto de la versió grega de Wikipedia.
El cantant de hip-hop i antifeixista grec Pavlos Fissas, conegut com Killah P., va morir apunyalat el dimecres 18 de setembre del 2013 a mans d'un neonazi i simpatitzant del partit Alba Daurada que va confessar el crim després d'haver estat arrestat el mateix dia.
Segons els testimonis, poques hores després de la mitjanit del 18, un grup de 30 homes vestits amb samarretes negres i botes militars van atacar Fissas, de 34 anys, i 7 dels seus amics a prop d'una cafeteria d'Amfiali, Keratsini, un districte d'Atenes, on mirava un partit de futbol amb la seva parella.
Un home, sobre el qual es comenta que va arribar al lloc del fets després d'haver rebut una trucada dels membres de la banda, va apunyalar Fissas al cor dues vegades.
Més tard, els testimonis van identificar-lo com un dels neonazis més coneguts del Pireu.
Fissas va assenyalar el seu assassí i possiblement el va identificar abans de morir a l'hospital hores més tard.
Segons el pare de la víctima, els metges van opinar que l'apunyalada s'havia executat de forma professional.
Es pensa que l'atac va ser una emboscada premeditada, ja que el músic havia declarat públicament la seva oposició a Alba Daurada.
El partit va negar tenir cap relació amb l'agressor o l'assassinat, tot i que les proves i els testimonis demostraven el contrari.
El periodista va piular la declaració d'un testimoni ocular:
Testimoni ocular (amic de Fissas): Van apunyalar-lo dues vegades perquè no aconseguien abatre'l.
Portaven samarretes negres.
L'usuari de Twitter i bloguer Monahus va destacar:
Segons el pare de Fissas, algunes persones els van sentir parlar dels membres d'Alba Daurada i van avisar per telèfon els que van fer-li l'emboscada posteriorment.
Testimonis oculars també assenyalen que van demanar als agents de policia allí presents que intervinguessin, però s'hi van negar perquè hi havia "massa" atacants.
El periodista grec resident a Londres Giannis Bambúlias va afegir-hi:
Cal mencionar que l'assassí va ser finalment arrestat per una agent de policia, mentre que els seus companys estaven palplantats sense fer res.
L'editor adjunt del diari grec en llengua anglesa Kathimeriní English Edition (@ekathimerini), Nikos Malkutzis, va comentar:
Pel que fa a l'assassinat de l'antifeixista Pavlos Fissas, el govern també té preguntes per contestar en referència a la falta d'acció per part dels agents de policia que van presenciar l'apunyalament.
D'entrada, els principals mitjans de comunicació s'aferraven a la idea d'una discussió pel futbol, fet que va provocar que semblés un assassinat premeditat i lliure de motius polítics:
És increïble que el canal de televisió SKAI divulgui la notícia d'un antifeixista assassinat amb el titular "El van matar pel futbol".
Quina vergonya.
L'assassí confés, de 45 anys d'edat , primer va dir a la policia que ja es trobava a la cafeteria on la víctima seia amb els seus amics i es va veure obligat a apunyalar-lo en defensa pròpia.
També va negar ser membre d'Alba Daurada, afirmant que no tenia cap lligam amb el partit nazi.
No obstant això, les seves al·legacions eres incoherents i contradeien la declaració que la seva dona havia fet a la policia.
Ella va declarar que, durant el partit de futbol, el seu marit era a casa quan va rebre una trucada d'un estrany i va marxar corrents. Després, va admetre que, a través d'una trucada posterior, li van demanar que es desfés de la "literatura política" i que eliminés les proves incriminatòries:
Fonts policíaques van informar @jeansouliotis que el membre d'Alba Daurada que va apunyalar l'antifeixista Pavlos Fissas va dir a la seva dona que es desfés del carnet de membre del partit.
S'han trobat pistoles elèctriques i porres al pis de l'assassí de Fissas, el qual va demanar a la seva dona que eliminés qualsevol objecte relacionat amb Alba Daurada.
Segons un amic de l'agressor , no era només simpatitzant d'Alba Daurada, sinó que ell i familiars seus també treballaven a les oficines del partit.
La policia investiga l'agressor per haver dut a terme actes violents en nom del partit, com ara apallissar immigrants al Pireu.
La seva dona i un amic, treballadors d'Alba Daurada, van ser arrestats per proporcionar informació falsa i per haver intentat eliminar proves a l'apartament de l'agressor.
Apostolis Kaparudakis, cofundador de la ràdio per internet independent radiobubble , va citar una notícia:
TVXS: "Alba Daurada pagava l'assassí perquè apallissés immigrants".
I la bloguera alepouda va afegir-hi :
Segons el portaveu de la policia grega, l'agressor anava a les oficines d'Alba Daurada 5 o 6 cops a la setmana.
A part del testimonis, existeixen diverses fotografies d'Alba Daurada i vídeos al YouTube en què es veu l'agressor participant en actes i sortides del partit, com és el cas de la famosa donació de menjar i roba destinada únicament als grecs.
Pavlos Fissas, la víctima, era un artista de hip-hop conegut i estimat, i les seves cançons i accions reflectien el seu esperit antifeixista i antirracista:
Testimoni ocular: "Ni jo ni Pavlos pertanyem a cap grup polític.
Ells busquen víctimes".
El diari The Editor va assegurar:
Killah P, "Assassí del Passat". que provenia d'una família de classe treballadora, era un antifeixista compromès, estimat al seu barri i conegut a l'escena hip-hop grega.
"I tant que era un antifeixista en actiu.
Només cal que escolteu la lletra de les seves cançons", explicava un veí.
La mare d'un bon amic seu va confirmar que "no era membre de cap partit, però sí que era políticament actiu a la seva manera.
No ho dubteu ni per un moment. El van assassinar per raons polítiques".
"Ell sempre lluitava per allò que creia", va dir un botiguer a prop al lloc del crim.
La notícia es va escampar com la pólvora a Twitter quan els internautes enfadats van començar a piular i a publicar missatges sobre l'assassinat en què assenyalaven els membres d'Alba Daurada com els responsables morals:
Com pot ser que Kasidiaris aparegui parlant a tots els canals de televisió i que encara no l'hagin arrestat per còmplice? #animals
Molts usuaris de Twitter continuaven recordant als altres que les primeres víctimes d'Alba Daurda van ser els immigrants.
Vasilis Papageorgiu va escriure-hi:
No és el primer que han matat, tret que no considerem persones els immigrants morts a mans dels membres d'Alba Daurada.
Com a conseqüència, el bloguer Anthony Verias va assenyalar en un mapa els atacs racistes a Grècia:
Un mapa amb els atacs racistes que han tingut lloc a #Grècia via @MindThe_Gab #rbnews #KillahP http://map.crisis-scape.net/
El portal de notícies alternatiu amb seu a Tessalònica Alterthess va recordar els avisos dels metges, als quals no s'ha donat importància, sobre els assalts a immigrants:
Neurocirurgià de l'Hospital de Nikea: Fa 3 anys que demanem que es presti atenció a les desenes d'atacs racistes http://dlvr.it/3zxDsF
Amnistia Internacional va condemnar l'assassinat de l'activista antifeixista i va exhortar el govern grec que previngués futures accions de violència extremista per raons polítiques:
Aquesta onada de xenofòbia, intolerància i atacs per raons polítiques és totalment horripilant; les autoritats han d'actuar ara per tal d'evitar que la violència s'estengui i esdevingui incontrolable.
L'editor i autor de Global Voices Asteris Masuras va crear un storify sobre aquest tema i va col·laborar en la redacció d'aquest article.
A continuació es pot escoltar una de les cançons de Killah P. amb subtítols en anglès, un remix en versió hip-hop d'una cançó de la coneguda banda de rock grega Trypes, la qual es va convertir en un himne antifeixista contra la por que s'adequa esgarrifosament a la seva la lluita i al seu destí final.
Acte commemoratiu pel bloguer iranià mort a la presó fa un any
L'advocada Nasrin Sotoudeh amb la mare de Sattar Beheshti a l'acte commemoratiu pel bloguer assassinat.
Foto via "Exile Activist".
En el primer aniversari de la mort a la presó del bloguer iranià Sattar Beheshti , activistes pels drets humans, amics i familiars es reuniren el 31 d'octubre del 2013 per rememorar-lo a la ciutat de Robat Karim , a la província de Teheran.
Beheshti fou arrestat a finals d'octubre del 2012 i s'anuncià la seua mort uns deu dies després.
En aquell temps, quaranta-u presoners polítics van publicar valentament una declaració en la qual deien que presenciaren senyals de tortura al cos de Sattar.
El bloguer iranià Arsalan Rahimi celebra que Nasrin Sotoudeh, una advocada que va defensar molts presoners polítics i que també va ser empresonada, i Mohàmmad Nourizad , un activista polític i experiodista del diari conservador Keyhan, aparegueren a l'acte commemoratiu.
El bloguer escriu : "Allò que els activistes fan o diuen a l'exili no pot tenir el mateix impacte que la presència d'aquestes dues persones... és igual el que ells creguen, o si s'ajunten amb Khatami (l'expresident reformista).
El que importa és que estan lluitant contra l'opressió...
Llarga vida a ells i a tot aquell que pugne dins del país."
Un altre bloguer, Bala-vision, diu que, segons diverses fonts judicials, Sattar Beheshti va ser torturat.
En els dies previs a l'aniversari, diversos internautes també havien estat arrestats.
Un bloguer més, "Exile Activist", va compartir fotografies de l'esdeveniment de l'aniversari (foto anterior) i recordava que Behesthi parlava per la classe obrera.
Una mare oprimida
Durant un discurs de l'acte (veure vídeo dessota), Mohàmmad Nourizad va consolar la mare de Sattar Beheshti i va recriminar els líders iranians a qui va titllar de ser "l'autèntica cara de l'opressor".
Adreçant-se a la mare de Behesti digué: "La revolució es porta a terme per protegir la gent com tu, però els 290 membres del parlament iranià van veure la sang del teu fill i encara la neguen".
Recorden Sattar a Estocolm
Activistes polítics encenien espelmes a Estocolm, capital de Suècia.
Els manifestants recordaren també altres presoners polítics.
Alguns bloguers iranians encara són a la presó i recentment Amnistia Internacional assenyalà que a un bloguer empresonat, Mohàmmad Reza Pourshajari, li negaren atenció mèdica adequada.
Fa quatre anys, un altre bloguer, Omid Reza Mirsayafi, va morir a la presó sota estranyes circumstàncies.
La catàstrofe ecològica del Prestige es resol sense culpables
Marea negra a una platja gallega.
Foto de Wikimedia Commons amb llicència CC by SA 3.0.
El 13 de novembre del 2002, el petrolier Prestige s'enfonsà davant de les costes gallegues i va causar una marea negra altament tòxica que va contaminar un àmplia zona de la costa atlàntica d'Espanya i França, i es va considerar una de les pitjors catàstrofes mediambientals de la història.
Onze anys més tard, després de deu anys d'investigació i nou mesos de judici, el Tribunal Superior de Justícia de Galícia ha absolt tres dels acusats de tots els delictes contra el medi ambient: el capità del vaixell, Apóstolos Manguras; el cap de màquines, Nikolaos Arguirópulos; i el director general de la Marina Mercant d'aleshores, José Luis López Sors.
El quart acusat, el primer oficial Ireneo Maloto, no va arribar a ser jutjat, ja que es va donar a la fuga.
La catàstrofe va succeir quan, per causes encara desconegudes, un dels tancs del buc es va esquerdar prop de la "Costa da Morte".
El capità del petrolier demanà permís a les autoritats per atracar, però el van obligar a allunyar-se de la costa per por que contaminés el port.
Va rebre la mateixa resposta per part de les autoritats portugueses i de les franceses.
El Prestige va haver de tornar a alta mar amb una esquerda al casc enmig d'una tempesta, la qual cosa va conduir al seu enfonsament i al consegüent vessament de petroli.
El petrolier Prestige a punt d'enforsar-se després de partir-se en dos.
Foto del blog Ecología Verde, amb llicència CC by NC 3.0.
Segons el blog espanyol El ojo Sostenible:
L'enganyosa guia de The Guardian sobre les tendències sexuals japoneses
"L'aversió al matrimoni i a la intimitat en la vida moderna no són exclusius del Japó", va dir The Guardian.
"No només ha augmentat la preocupació per les noves tecnologies, sinó que innombrables comissions japoneses tampoc han sabut entendre que el fet que els joves siguin més tímids i es prenguin més temps abans de procrear (per falta d'una previsió oficial) dóna sentit a la gran quantitat de solters que hi ha".
(Imatge: 女子会 a kasahara, de l'usuari sakaki0214 de Flickr.
CC BY-NC-ND 2.0).
Per què els joves del Japó han deixat de mantenir relacions sexuals ?
Un article amb aquest titular va aparèixer al diari britànic The Guardian el 20 d'octubre del 2013 i aviat es va estendre per la xarxa: més de 70.000 vegades compartit al Facebook.
La revista Time va agregar l'article ràpidament, així com també ho van fer The Washington Post i Slate amb titulars tan alarmistes com "L'apatia sexual del Japó posa en perill l'economia global ", "La nova i més roent tendència del Japó és no tenir relacions sexuals " i "Els joves del Japó han renunciat al sexe ".
L'article comença amb una anècdota sobre l'Ai Aoyama, una dominàtrix que es va convertir en terapeuta sexual i explora el presumptament estès fenomen de la “síndrome del celibat” entre la joventut japonesa.
L'article es recolza fermament en cites d'Aoyama, evidentment una de les fonts clau de l'autora, així com també en entrevistes a joves japonesos, tant de nois com de noies i en estadístiques extretes d'entrevistes i altres estudis.
L'article destaca algunes tendències reals del Japó, com ara el descens de la taxa de natalitat del país i va ser acceptat favorablement pels usuaris del tauler d'anuncis digital del fòrum 2ch, que van confirmar que ells tampoc mantenien relacions sexuals.
Però altres, escèptics davant el context, les generalitzacions i les conclusions extretes, pensen que l'article peca de sensacionalita i tergiversa la complexitat de la societat japonesa.
Aquest article de The Guardian és la versió d'una peça escrita per la mateixa autora, Abigail Haworth, que es va publicar a l'edició en línia del juliol del 2013 a la revista de moda Marie Claire amb un titular menys sensacionalista “No Sex In the City” (una paròdia del títol de la famosa sèrie "Sex and The City").
Abans que fóra mencionat per The Stream d'Al-Jazeera, l'article gairebé no havia tingut ressò i només 10 persones l'havien compartit al Facebook.
En una sèrie de tuits publicats el 24 d'octubre, Tomomi Yamaguchi, una antropòloga i feminista, citada tant a Marie Claire com a de The Guardian, va explicar que un periodista havia contactat amb ella la passada primavera per demanar-li una entrevista telefònica.
Van parlar uns 30 minuts.
"Vaig entendre que es tractava d'una història per a Marie Claire", va dir Yamaguchi, que va explicar que la persona encarregada de verificar els continguts es va posar en contacte amb ella el juny i va poder revisar les cites que s'utilitzarien a l'article.
“Vaig pensar que això era tot”, va dir Yamaguchi.
Tanmateix, el 20 d'octubre va començar a rebre correus electrònics de periodistes que li preguntaven sobre un article de The Guardian.
"Al principi vaig pensar que havia de tractar d'una republicació de l'article aparegut a Marie Claire, però després de llegir-ho vaig descobrir que la meva cita no era exactament el que jo havia dit”.
Els dies següents a la seva aparició en línia, l'article de The Guardian fou analitzat pels japonesos i pels usuaris de Twitter que viuen al Japó. Tots ells van qüestionar la interpretació dels fets de l'autora, la seva comprensió de la societat japonesa i dels seus costums culturals.
Brian Ashcraft, editor del blog de jocs i d'entreteniment Kotaku.com amb seu a Osaka, va escriure una entrada on desmuntava alguns dels arguments de l'article.
"Algunes dades són sorprenents!
Altres són totalment errònies i estan mal interpretades", va dir Ashcraft." afirma que "un altre estudi va descobrir que la tercera part dels joves menors de 30 mai havien tingut una cita".
“Aleshores, dos terceres parts, sí que l'havien tinguda?
Vaig comprovar que els conceptes "cita", "tenir una aventura d'una nit" o, simplement, "tenir relacions sexuals" són diferents.
I d'acord amb aquest mateix estudi , una de cada deu parelles es casa després que la noia es quedi embarassada.
Però jo creia que els joves japonesos no mantenien relacions sexuals?”.
"@Guardian #fail" va tuitejar "Americà, japonès" @eidoinoue.
Va assenyalar que un estudi citat a l'article que afirmava que "un sorprenent" 90% de les noies japoneses creien que era preferible "quedar-se soltera”, en realitat informava que el 90% de les dones enquestades va declarar que planejaven casar-se.
"Digueu-me snob", va dir a un altre usuari de Twitter , "però crec que la gent que informa sobre el Japó hauria de conèixer la seva llengua i usar les fonts originals sense traduir-les".
@eidoinoue va posar en dubte l'existència de l'"antiga dita japonesa" que es refereix a l'article ("El matrimoni és la tomba de la dona") i critica nombrosos aspectes d'aquest, inclosa la forta dependència de l'autora del testimoni de la "terapeuta sexual" Ai Aoyama .
@hunyoki sentia que l'autora barrejava conceptes: "matrimoni, sexe i descens de la taxa de natalitat estan relacionats, però són temes completament diferents que han de ser tractats per separat".
Aquest mateix sentiment compartia Tomomi Yamaguchi qui va tuitejar que The Guardian "semblava confós a l'hora de decidir quin tema cobrir: la falta de sexe, el matrimoni o el descens de la natalitat".
Una altra preocupació de Yamaguchi era que l'autora s'havia centrat en les àrees urbanes i ignorava "el problema de les zones rurals on l'impacte del descens de la natalitat és bastant greu”.
@ucaty va suggerir que el biaix social del desig entraria en joc ací: "crec que la societat japonesa manifesta un menor grau d'estudis o d'interès en el sexe del que realment té.
Tal com acostumàvem a dir al nostre company de classe just abans d'un examen: "No vaig estudiar res de res anit".
"Vinga, diaris britànics, no podeu escriure un article sense utilitzar paraules com "sexe" i "drogues"?", va tuitejar una insolent @mogura, en referència tant a la famosa lascívia dels mitjans britànics com a l'ús aparent que en fan de la forma més vil d'enllaços esquer .
La investigadora de teoria queer Akiko Shimizu pensava, no obstant, que el furor desencadenat per aquest article podria ser una reacció exagerada : "... aquesta refutació —"Sí, mantenen relacions sexuals”— és necessària per tal d'aclarir les coses.
Però comença a semblar una estricta defensa del sexe en si mateix.
Però, d'entrada, cal que es defense el sexe?".
Keiko Tanaka és una entusiasta dels mitjans de comunicació ciutadans, interessada en el compromís digital, la ràdio i la cultura juvenil.
Protestes a Ucraïna per l'anul·lament de l'acord amb la Unió Europea
Els ucraïnesos protesten a Kíev a favor de la integració en la UE el 21 de novembre de 2013.
Foto a l'Instagram de zenantipop. Utilitzada amb autorització.
Centenars de manifestants es van agrupar a la capital ucraïnesa poques hores després que el govern va renunciar a l'acord històric d'associació amb la Unió Europea (UE) que hauria ajudat aquest país, antic membre de la Unió Soviètica, a integrar-se més estretament en Europa i Occident.
La decisió es va prendre després que Rússia va oferir a Kíev préstecs i una imposició de doloroses restriccions sobre determinades exportacions ucraïneses, que van ser interpretades com a mesures agressives per anihilar l'acord amb la UE .
El 21 de novembre de 2013, el govern ucraïnès va anunciar oficialment que suspenien els preparatius de l'acord d'associació entre la UE i Ucraïna, la signatura del qual estava prevista la setmana després.
Poc després que es va conèixer aquesta notícia, l'oposició política va fer una crida als ciutadans perquè s'uniren a la protesta que estava programada per a diumenge 24 de novembre contra aquesta decisió.
Tot i amb això, periodistes, activistes i altres internautes van començar immediatament a distribuir les invitacions per venir a la plaça principal de Kíev des del mateix vespre del 21 de novembre.
Poc després de les 22.00h, la gent va començar a arraïmar-se a la Plaça de la Independència (Maidan Nezaleshnosti) per denunciar la decisió del govern i mostrar la seua afecció per la integració europea d'Ucraïna.
Els manifestants van fer servir l'etiqueta #євромайдан (#euromaidan o #eurosquare) per fer referència a la protesta a les diferents xarxes socials.
Taras Demchuk, un bloguer de Kíev, escrivia a Twitter :
He arribat a #Євромайдан. @GrishynUA @OlhaSnitsarchuk @nerodyk @ja_olga @sodel_vlad, ens reunim avui aquí, amb un gran grapat de gent.
L'usuari @Roman2the_world va tuitejar:
Sóc ucraïnès i sostinc l'acord d'associació UE-Ucraïna #Euromaidan.
RT i mostra el teu suport.
Els responsables de la UE no van trigar gaire a acusar Rússia de la decisió d'Ucraïna a Twitter.
El Comissari Europeu d'Ampliació va piular:
#Ucraïna: difícil d'ignorar-la si pensem en l'impacte de la decisió d'avui arran de les injustificades mesures econòmiques i comercials recentment promulgades per #Rússia contra Kíev.
El ministre d'Afers Exteriors de Suècia, Carl Bildt, va acusar Rússia:
El govern d'Ucraïna retrocedeix sobtadament fins al Kremlin.
Òbviament les polítiques de repressió brutal funcionen. http://t.co/IQSnb7Ifu7
Rússia vol que Ucraïna s'ajunti amb el Kazakhstan i Bielorússia a la seva unió duanera, unió que considera un rival potencial de la UE.
Fins i tot aquells que no estan d'acord amb la integració en la UE, com ara Dmitri Pavlenko, de la regió russa de Bèlgorod, parlaven irònicament sobre què havien de dir :
Sobre els regnes d'Espanya
90.000 persones assistiren al concert per la independència al Camp Nou.
Tot el mosaic mostrava les paraules "Freedom 2014 Catalonia" (Llibertat 2014 Catalunya).
Copyright de la imatge Demotix.
29 de juny del 2013.
El mes d'octubre a Madrid, el polític català Alfred Bosch va demanar davant el Parlament espanyol un moment de silenci per un home que els membres de la cambra no volien recordar - Lluís Companys.
El 1940, quatre anys després que intentara garantir la independència de Catalunya respecte d'Espanya, Companys va ser executat públicament per un escamot d'afusellament del dictador Francisco Franco.
Ha sigut l'únic president en funcions europeu executat.
Alguns congressistes de dretes van rebre la petició de Bosch amb comentaris despectius.
Un fins i tot va cridar "¡Viva España!"
"Algunos de ustedes no se lo toman en serio.
¿Qué le vamos a hacer?", va lamentar Bosch en castellà.
Després d'una pausa frustrada, també va afegir: "Y por cierto: viva España, sí.
Y viva Cataluña, y viva la France.
En positivo todas las naciones del mundo nos entenderemos siempre."
Com quasi sempre quan els polítics catalans parlen davant les institucions del govern a Madrid, la tensió a la sala era tallant i palpable, a l'igual que a una cambra internacional.
Però sobre el paper, el congrés espanyol només és una cambra nacional, d'"un estat-nació".
Per a molts segments de la població espanyola, però, el seu regne hauria de ser descrit més exactament com un estat de moltes nacions.
El problema és que els constitucionalistes fan tot el possible per negar aquest fet.
Catalunya, el pròxim estat d'Europa
Enguany, l'11 de setembre, centenars de milers de catalans van unir les seues mans per formar una cadena humana que s'estenia uns 460 quilòmetres per tot el territori, des de la frontera francesa dels Pirineus fins a València.
Aquest fort acte de protesta, que es va completar amb samarretes i eslògans, fou admirablement ben organitzat, el que no és cap sorpresa: era, de fet, l'eco d'una manifestació massiva que va tenir lloc l'any anterior, quan un milió de persones eixiren als carrers de Barcelona sota el lema: "Catalunya: el pròxim estat d'Europa".
L'endemà de la primera manifestació, el president català Artur Mas va donar suport públicament a la protesta i va demanar un referèndum sobre la independència.
Poc després va convocar eleccions anticipades que van tenir com a resultat una majoria proreferèndum aclaparadora a Barcelona.
La política catalana va canviar de la nit al dia.
Els independentistes ara estaven al poder.
Els unionistes van suavitzar la seua retòrica.
Aproximadament dues-centes ciutats del territori català van declarar preventivament la independència i el parlament va aprovar la declaració de sobirania.
En comptes d'agafar-se seriosament aquest clamor i de donar suport als ciutadans catalans, la majoria de membres del govern espanyol, fins i tot el president del govern Mariano Rajoy, es van posicionar fermament en contra.
Van insistir en què el referèndum era il·legal, tot acusant els nacionalistes catalans d'enemics de la democràcia i, en alguns casos extrems, comparant el moviment per la sobirania amb el nazisme.
També han intentat promoure la idea de les ambicions catalanes nacionalistes com si foren idees de ment estreta i irrellevants.
Després d'una reunió amb els líders empresarials a Barcelona el mes d'octubre, la vicepresidenta del govern va afirmar no haver trobat cap indicador d'identitat nacional.
A una entrevista recent en anglès amb el diari The Wall Street Journal, el president Mariano Rajoy va descriure la hipotètica arribada de la independència catalana com contrària a "l'evolució natural" del món.
Quan es va dirigir als ciutadans espanyols a l'assemblea general de les Nacions Unides, va evitar el tema assegurant als presents a la cambra que cap dels altres líders mundials no li havia preguntat mai per Catalunya.
A porta tancada, però, sembla que els funcionaris espanyols estan més preocupats del que insinua el seu comportament despectiu: recentment, la delegació espanyola a les Nacions Unides va publicar un informe sobre com respondre millor si els líders catalans presenten la seua situació davant la comunitat internacional en cas que el referèndum sobre la independència resultara favorable.
L'informe afirma que cabria la possibilitat que Madrid buscara aliats al Consell de Seguretat per a bloquejar la independència total de Catalunya, però per contra Espanya no tindria autoritat per frenar l'admissió de la regió a l'assemblea general en qualitat d'observadora.
"Catalunya: El pròxim estat parcialment reconegut" potser no és un lema tan elegant com aquells que encunyaren els activistes, però així i tot obsessiona els polítics de Madrid.
Més que diners
Des de les protestes de 2012, els mitjans de comunicació internacionals mostren gran interès en Catalunya després de dècades d'abandó.
Des d'Al Jazeera, The Guardian, The New York Times, CNN o fins i tot Buzzfeed , tots han publicat articles sobre la recent onada separatista, però molts pocs han tractat el tema seriosament o n'han identificat les arrels culturals del moviment sobiranista, que s'endinsen profundament al sol de la història mediterrània (Buzzfeed, però, és l'excepció en aquest cas).
Per contra, els mitjans de comunicació convencionals han explicat aquesta creixent crida per la independència com una resposta visceral a la recessió que encara representa una pesada càrrega per a l'economia espanyola.
Raphael Minder argumentava a The New York Times que les referències a la identitat nacional no són més que "ideals nobles" que contribueixen a suavitzar un debat que no és altre que la distribució del pressupost nacional d'Espanya. Aquest article és un exemple excel·lent del tractament reduccionista que s'atorga al moviment sobiranista.
És sens dubte un error restar importància a les nocions de nacionalitat enfrontades com a conseqüència de les friccions entre Barcelona i Madrid.
L'origen d'aquesta fricció no se'n deriva, tanmateix, del desacord sobre el valor concedit a la nació en ella mateixa - aquells que s'identifiquen o bé com a espanyols o bé com a catalans experimenten aquest fet bastant visceralment -, sinó de la batalla existent entre les concepcions conflictives al voltant de la relació ideal entre nació i estat a Espanya.
L'any passat, el president Mas va escriure que Catalunya és una nació que només necessita la ferramenta de la independència.
Aquest argument, que depèn de l'assumpció que les nacions són un fenomen únic i que per aquest motiu no cal que la sobirania siga legitimada, és de fet una de les banderes de les polítiques catalanes - dels 129 presidents que han presidit el parlament català des del 1359, només dos abans que Mas han ambicionat la plena independència: Pau Claris el 1641 i Lluís Companys el 1934.
Cada revolució va ocórrer després que alguns funcionaris massa entusiastes de Madrid arrabassaren llibertats al poble català, com a resultat de l'emergència del nacionalisme espanyol com a força homogeneïtzadora.
És important recordar, enmig de tanta notable tensió, que l'era espanyola del centralisme absolut és, per sort, cosa del passat.
Segons conclou una anàlisi recent de l'OCDE, Espanya es troba entre els estats més políticament descentralitzats d'Europa.
No obstant això, es lluita una batalla per l'esperit del país: és multinacional o una societat singular i cohesionada?
La preocupació a Catalunya és que la classe dirigent a Madrid persevera en la segona opció, exemplificada en la recent declaració del ministre d'Educació espanyol sobre la necessitat d'"espanyolitzar" els nens catalans, un argument que denota la mentalitat colonial dominant.
La forta tendència cap aquest tipus de retòrica suggereix que la majoria de polítics (i probablement una gran quantitat de ciutadans també) rebutja una definició pluralista de la nacionalitat espanyola i entén el seu país com si haguera estat definit pels decrets de nova planta del 1707: unificat segons la cultura i les tradicions de Castella.
Si és així com s'identifiquen la majoria d'espanyols, llavors és així, i és raonable.
No és raonable, però, forçar les comunitats que són marginades per aquesta definició nacional a acceptar la seua marginalització.
Si Espanya ha de continuar sent una nació-estat unitària, llavors els catalans tenen tot el dret a crear la seua pròpia nació, ja que una majoria significativa així ho desitja, i un referèndum sobre la independència és l'única manera de determinar-ho.
Aquells que insisteixen en la singularitat de la nació espanyola també haurien de sentir-se còmodes amb la idea de dir adéu a set milions d'espanyols.
Correcció: Una versió anterior d'aquest article afirmava de manera incorrecta que Companys va ser executat el 1936.
Trobada de Global Voices a Kampala, Uganda
La nostra tercera Trobada de Global Voices tindrà lloc a Kampala, Uganda, el 23 de novembre del 2013 al Hive Colab .
Aquesta trobada està especialment dirigida als sol·licitants de les microbeques de Rising Voices a Uganda.
Els darrers tres anys, la majoria de les candidatures rebudes provenien de l'Àfrica de l'est, incloent-hi diversos indrets d'Uganda.
Esperem que aquesta trobada ajudi la gent a entaular contacte.
Aquesta trobada té com a objectiu reunir els membres de la comunitat per tal que comparteixin les seves experiències i facilitar-ne la connexió amb altres membres amb interessos i missions similars.
La trobada, dirigida per dos dels nostres membres, Maureen Agena (@maureenagena) i Rosebell (@RosebellK) , així com altres voluntaris de GV, se centrarà en: Donar a conèixer la feina de Global Voices, Rising Voices, Advox i Lingua, i com pot participar com la comunitat ugandesa. Cercar noves maneres per tal que els membres de la comunitat puguin donar-se suport els uns als altres, compartir habilitats i recursos i debatre projectes i idees. Debatre la forma d'utilització dels medis socials a la feina, incloent-hi l'experiència personal dels participants.
Atès que aquesta trobada està dirigida principalment als sol·licitants de les beques anteriors, la invitació es va enviar primer a aquests grups i es van omplir totes les places vacants.
Podeu seguir aquest esdeveniment a Twitter amb l'etiqueta #GVMeetup. Per obtenir més informació, si us plau, poseu-vos en contacte amb risingglobalvoicesonline.org.
Amor romàntic vs. igualtat de gènere: Una entrevista amb Coral Herrera
Coral Herrera
Aquesta publicació forma part de la nostra sèrie sobre gènere i sexualitat a l'Amèrica Llatina i al Carib en col·laboració amb l'associació NACLA (North American Congress on Latin America - Congrés nord-americà sobre l'Amèrica Llatina).
Llegir Coral Herrera és com una gran alenada d'aire fresc i d'optimisme estimulant en la lluita pel respecte a la diversitat.
El seu blog, els seus articles, els seus llibres i les seves idees són viatges al fons d'allò que es creu obvi i normal.
Coral s'interessa principalment per la igualtat de gènere i per l'efecte que han tingut els imaginaris romàntics sobre la forma en què els homes i les dones es relacionen i es veuen ells mateixos.
Es podria dir, també, que Coral Herrera forma part d'una nova generació de lluitadors que comencen per la igualtat de gènere, però que refusen quedar-se allà.
Els seus escrits analitzen problemes estructurals de les societats occidentals, així com també identifiquen el malestar estès a la vida íntima dels homes i les dones.
La idea és fer una "desconstrucció" i una crítica honesta en relació amb les causes i les conseqüències de les imatges que es perpetuen i dels imaginaris que defensem sense ni tan sols saber per què.
Coral Herrera és una gran entusiasta dels nous mitjans, amb els quals comparteix gran part de la seva feina.
A més de bloguera, però, la Coral també és Doctora en Humanitats i Comunicació Audiovisual.
Nascuda a Espanya i des de fa pocs anys resident a Costa Rica, Coral ha treballat com a docent i consultora a la UNESCO, a ILANUD i AECID, a la Universitat de la Sorbona (París IV) i a la Universitat Carlos III de Madrid.
La seva principal especialització és el gènere i el seu punt de partida és l'amor romàntic.
Així, molts dels treballs que ha publicat en línia es centren en la defensa dels amors diversos, els mites i la dimensió política i col·lectiva d'allò que entenem com amor.
A Els mites romàntics, per exemple, va als orígens de les imatges que tenim sobre l'amor i els posa el dit directament a la llaga:
A través de l'amor romàntic, mitjançant la introducció de desitjos aliens, el patriarcat se n'aprofita per controlar els nostres cossos, per "heterodirigir" el nostre erotisme, per aconseguir que assumim els límits que té la feminitat i somiem amb l'arribada del Salvador (Jesús, el príncep blau...) que ens esculli com a bones mullers i ens ofereixi el tron del matrimoni.
Pel que fa a les estructures culturals dins les quals té lloc aquest fenomen, assenyala:
A la nostra cultura occidental, l'amor està constret, com a mínim al discurs cultural hegemònic, l'homofòbia és cultural, la transfòbia és cultural, el racisme i l'espècimen són culturals.
A la cultura es gesta la por vers l'altre, vers tot allò que és diferent, s'hi creen els mites, les metes, les prohibicions, els prejudicis i les obligacions socials.
L'autora assenyala també la importància de les històries que ens expliquem dins d'aquests contextos.
Part de la moralitat dels treballs d'Herrera és ajudar a adonar-nos de com els imaginaris, els ideals i els objectius passen de generació en generació a través de narratives sobre nosaltres mateixos que, a més a més, es veuen recolzades per cercles dominants.
Tot i així, d'acord amb allò que pensen molts moviments socials, el que s'arma en una direcció pot replantejar-se i prendre'n una altra:
El lògic hauria de ser poder transformar els relats, explicar noves històries, canviar els models idealitzats que han quedat obsolets, construir herois i heroïnes de carn i ossos, crear nous mites que ens ajudin a construir unes societats més justes, igualitàries, ecologistes, cultes i pacífiques.
Encaminar els nostres esforços cap al bé comú, treballar per proposar altres realitats, lluitar per construir-ne altres de noves en comptes de fugir d'allò que hi ha mitjançant paradisos emocionals i promeses de salvació individuals.
Per què la gent es casa tan massivament?
Per què hi ha gent que només es casa una vegada a la vida i altres es casen set vegades? (...) Per què tot el món pregunta per un nadó, però està mal vist que la núvia estigui embarassada?
Per què fem vídeos romàntics dels nostres casaments i torturem els més propers durant mesos?
Per què les dones inverteixen tants recursos en trobar parella? (...) Per què no es poden casar tres persones que s'estimen i conviuen plegades?
Per què ens emocionem quan ens proposen matrimoni?
Per què desitgem tant que ens ho proposin?
Per què la gent aguanta inferns conjugals tants anys?
Per què hi ha gent que mai no es casa?
Com són els casaments en altres cultures?
Què hi ha després dels casaments?
Per aprofundir la reflexió sobre la lluita d'igualtat de gènere a la xarxa, presentarem el treball de Coral Herrera en dues parts.
Tancarem aquesta entrega amb la primera part d'una discussió en línia que vam tenir amb ella en què vam parlar sobre el paper dels nous mitjans a la lluita per la igualtat de gènere i les lluites que agafen forma gràcies a les noves tecnologies.
Global Voices: Com poden els nous mitjans reptar els vells pel que fa a la construcció de mites romàntics? Com poden els nous mitjans caure al mateix rol dels mitjans tradicionals?
Coral Herrera: Els mitjans tradicionals continuen aferrats als patrons tradicionals i a una visió del món totalment patriarcal i capitalista, ens continuen venent ideologia hegemònica en forma d'entreteniment.
La publicitat i la cultura de masses transmeten uns valors totalment egoistes, individualistes, basats en la por i en la insatisfacció permanent d'aquesta era del consum.
Per això crec que una de les millors coses que ens ha passat en aquests últims anys és la xarxa.
El que no està tan clar és que podem viure d'això, perquè ens hem acostumat que tot sigui de franc.
Jo mateixa no puc donar suport econòmic a la gent que llegeixo per la meva situació de precarietat a Espanya, primer, i després, com a emigrant a Costa Rica, tot i que pago la quota a la companyia telefònica pel fet d'estar-hi connectada i poder accedir a tots els continguts.
I tot i que penso que encara no hem trobat la forma d'obtenir ingressos (tot i que sí que hi ha casos en què la gent està vivint d'això), crec que les crisis que estem vivint ens fan més conscients de què consumim, d'on ve allò que consumim i en quines condicions s'ha produït.
El consum de cultura és ara (i ho serà cada vegada més) un acte polític, una mostra de recolzament als artistes i a les pensadores que ens ofereixen històries en tots els formats i suports possibles.
Internet ha sigut beneficiós per a la cultura en general, ja que ara tenim accés a coreografies, escultures, pel·lícules, reportatges periodístics, "videocreacions", cançons, novel·les, assajos, contes, curtmetratges, articles acadèmics, fotografies... Els creadores i creadores tenim més llibertat a l'hora d'innovar i d'oferir altres models, altres heroïnes, altres situacions, altres formes de relacionar-se.
En definitiva, crec que estem trencant amb les antigues estructures narratives que ens reduïen a conflictes simplificats.
GV: Què signifiquen les noves tecnologies per a la lluita per la igualtat de gènere?
CH: Gràcies a la xarxa, tots som emissors. menys vulnerables a la construcció de la realitat que ens imposen els de dalt, perquè podem desmentir les seves afirmacions, perquè poder visualitzar tot allò que roman ocult perquè tot continuï com fins ara.
És cert que hem de comptar que la privacitat és inexistent, que ens vigilen, comercien amb les nostres dades i ens censuren, però penso que hem de ser a la xarxa de tota manera.
GV: Quines avantatges veus a la utilització de les noves tecnologies per a les converses sobre gènere (especialment a l'Amèrica Llatina)?
CH: Doncs, jo sóc molt optimista.
Malgrat la bretxa digital que ens separa, crec que estem creant xarxes d'informació i de reflexió col·lectiva transnacionals superimportants.
Aquestes xarxes ens permeten recolzar-nos mútuament, visualitzar les problemàtiques, reunir firmes per fer incidència política, convocar accions al món real que tinguin ressò al món virtual.
Podem unir sinergies, deixar-nos idees, copiar models que funcionen a altres països i adaptar-los a la nostra realitat local, podem ensenyar-nos mútuament, podem aportar quelcom a la construcció de coneixement col·lectiva i podem modificar les agendes polítiques gràcies al ressò de les accions a les xarxes socials.
A la pròxima part d'aquest treball, que serà publicada la pròxima setmana, debatrem amb Coral l'evolució de la lluita per la igualtat de gèneres i altres qüestions que encara cal aprofundir.
Mentrestant, us recomanem que vegeu el projecte editorial Haika, impulsat i gestionat per l'autora i des del qual es poden descarregar molts dels seus treballs.
Després de 44 anys, els Jocs del Sud-est Asiàtic tornen a Birmània
Cerimònia d'obertura dels 27ns Jocs del Sud-est Asiàtic.
Fotografia de la pàgina oficial dels jocs.
Després de 44 anys de llarga absència, els Jocs del Sud-est Asiàtic tornen una vegada més a Birmània.
L'última vegada que els jocs es van disputar a Birmània va ser el 1969, a Yangon.
La cerimònia d'obertura dels 27ns Jocs del Sud-est Asiàtic es va celebrar l'11 de desembre en la nova capital, Nay Pyi Taw, i la premsa internacional la va descriure com una festa enlluernadora.
De fet, el govern ja havia dut a terme al país una campanya de promoció prou agressiva dels jocs mesos abans de la celebració.
Per animar un poc allò que la premsa internacional i la local han ressenyat al respecte, aquí està el que els internautes han comentat sobre els jocs.
La cerimònia d'obertura va ser rebuda amb entusiasme i molt aclamada.
Aye Chan va compartir un article al respecte:
La cerimònia d'obertura dels 27ns Jocs del Sud-est Asiàtic es va celebrar l'11 de desembre.
No dic açò pel fet que sigui birmà, però estic molt orgullós com a ciutadà birmà d'organitzar una cerimònia tan esplendorosa.
Fa anys que hem tingut por de realitzar qualsevol esdeveniment en aquest país, i m'agradaria dir que hem aprofitat aquesta oportunitat per reconstruir la nostra dignitat com a birmans.
No obstant això, encara que hi ha gent que tendeix a pensar de manera negativa i que es dedica a publicar crítiques a Facebook.
Tothom és lliure de criticar, però no puc fer res més que sentir-me trist pel fet que la nostra pròpia gent ens critiqui.
En lloc de culpar-nos mútuament, prefereixo descobrir què diu la premsa internacional sobre la cerimònia.
Després, l'article descriu les ressenyes de la premsa estrangera, com el Malaysian Insider, Asia One, The Times of India, The Chronicle Journal i el Bangkok Post.
L'autor tanca l'article amb el comentari següent:
De totes maneres, si parem atenció a les ressenyes internacionals, les alabances han anat molt més enllà de les seues expectatives, més que no pas les crítiques.
Pensem en l'èxit de la celebració de la cerimònia com una porta d'entrada a la comunitat internacional o com un anunci al món i l'inici del nostre camí per allunyar-nos de la dictadura.
Mascota oficial dels 27ns Jocs del Sud-est Asiàtic
Demo Wai Yan va escriure al seu blog:
Podem veure que hi ha diferents punts de vista sobre els 27ns Jocs del SEA que s'han celebrat al nostre país després de 44 anys, però necessitem fer distincions entre les nostres opinions.
Els nostres atletes estan intentant amb molt d'esforç donar el millor de sí mateixos per als jocs que s'estan celebrant al nostre país.
Avui, la competició dels atletes birmans no és una forma de fer propaganda sobre el règim militar, sinó que fan tot el que poden per millorar la imatge del país.
En aquests moments hem de recolzar els atletes, guanyen o perden.
Mentrestant, el 16 de desembre Birmània va perdre contra Indonèsia 1-0 al futbol i va quedar desqualificada, cosa que va provocar alguns disturbis menors als voltants de l'estadi en Yangon.
Com era d'esperar, hi havia un enorme públic decebut amb l'actuació de la selecció de futbol de Birmània.
Zaw Htet Han va expressar la seua opinió sobre els disturbis:
Hi ha vandalisme fins i tot en els països on la democràcia s'ha establert satisfactòriament.
També hi ha piròmans.
Oblidem-nos del tema absurd de si Birmània mereix democràcia o no.
Tots els països del món la mereixen al 100 %.
L'actuació de Birmània en els jocs reflecteix la debilitat del país, segons Khin Maung Nyo:
Ara per ara veig les coses de manera diferent.
Crec que els partits de futbol (especialment els que hem perdut) representen la nostra debilitat econòmica i administrativa; reflecteix el buit que hi ha entre les nostres expectatives i la realitat, i la necessitat que tenim de desenvolupar els recursos humans en diferents sectors.
Açò no pot fer-se en un dia o una nit: cal temps.
D'altra banda, tothom va animar l'equip de futbol femení per haver-ho fet el millor possible, encara que només van aconseguir la medalla de bronze en lloc de la d'or.
El grup Myanmar Political Jokes (Bromes Polítiques de Birmània) va felicitar l'equip:
Encara que per desgracia van perdre després de la ronda de penals, era evident que ho van fer el millor que van poder pel país.
Estem molt orgullosos de l'equip de futbol femení de Birmània.
Va ser un partir molt emocionant per als milers de persones que van veure el partit a l'estadi, per televisió i des de l'estranger.
Va ser una bogeria veure ambdós equips jugant tan intensament.
De fet, el públic de Birmània no és cec, més enllà de guanyar o perdre: el públic sap si els jugadors s'han esforçat de veritat.
I no tenim por d'encarar al fracàs.
La gent no va perdre el cap sense raó quan Birmània va perdre contra Indonesia l'altre dia, ja que el públic que va assistir al partit va veure que l'equip masculí de futbol birmà no havia jugat de manera prou seriosament per guanyar el partit.
Aquest és el motiu pel qual 60 milions de fans estaven enfadats.
Avui, fins i tot quan l'equip femení de futbol també ha perdut el seu partit, n'estem realment orgullosos.
Ho han fet el millor que han pogut pel país fins al final.
Ye Htut també va lloar l'equip:
Gràcies, joves heroïnes, per fer feliç el públic birmà.
La seua coordinació, el seu esperit d'equip i la seua implicació són els exemples que no només els futbolistes hauríem de seguir, sinó també tots nosaltres.
Després de la cerimònia de clausura, també va destacar les victòries dels atletes d'altres ètnies:
Atletes d'altres ètnies, com la katxin, kayah, xin, mon, shan i rakhine, van guanyar 180 de les medalles per a Birmània.
Quan van anunciar que organitzaríem aquests jocs, gents de dins i de fora del país van dubtar sobre si seríem prou hàbils com per encarregar-nos-en.
Es preguntaven si els atletes de Birmània serien realment capaços de fer-ho possible.
Ara, amb tota la gent de les diferents ètnies del país, hem provat que estaven equivocats.
Aquest esperit, deixeu-nos començar el viatge cap al futur del país.
Filipines: Quatre emotives històries de voluntaris després del tifó
Un carrer ple de runes a Tacloban.
Foto de Tudla.
Vegeu també la nostra cobertura especial “El tifó Haiyan devasta les Filipines”.
Gairebé ha passat un mes des de que el gran tifó Haiyan (Yolanda) va arrasar el centre de les Filipines.
Molts pobles van ser completament devastats per la forta tempesta que va matar més de 5.000 persones i en va deixar a milions sense casa.
Els supervivents es van queixar inicialment de la lenta arribada de menjar, aigua, medicines i altres ajudes de primera necessitat.
Altres pobles més remots no van ni poder ser localitzats a causa del mal estat de les carreteres i d'altres problemes de logística.
Com a resposta a les crítiques, el govern nacional va assegurar que estava fent tot el possible per tal de fer arribar l'ajuda a totes les víctimes del desastre.
La destrucció generalitzada que va causar l’Haiyan va inspirar un esforç global d'assistència i rehabilitació.
A les Filipines, molts voluntaris van col·laborar a centres d'assistència i de mudances.
Molts altres es van dirigir a les zones més afectades pel tifó, on van poder documentar la magnitud dels danys causats per l'Haiyan a la vegada que ajudaven tots els refugiats de la zona.
Aquests voluntaris van compartir fotos, vídeos i històries sobre allò que van viure a Samar i a Leyte.
La seva documentació va permetre validar altres informes anteriors sobre l'impacte mortal de l'Haiyan i de la lenta resposta per part de les autoritats.
Aquí podeu llegir quatre històries que van ocórrer als llocs dels fets:
1.
Michael Beltrán va descriure l'escena des de l'aeroport de Tacloban, la capital de Leyte i la “zona zero” de la catàstrofe del tifó:
Després de les fotos de bosses per a cadàvers al mercat públic de Tacloban, vaig deixar de fer fotos.
Havia d'entendre per què dues setmanes després del tifó encara s'estaven recuperant els cossos, la gent estava vivint al costat dels cadàvers i el govern intentava disminuir el nombre de víctimes i encobrir la seva incompetència a l'hora d'enfrontar-se a aquesta calamitat.
3.
“S'estan muntant carpes i assentaments a Samar i a Leyte”, va escriure l'ecologista Leon Dulce:
Vam poder ser testimonis que s'estaven muntant assentaments damunt de les runes i sota la pluja incessant.
Els pescadors havien perdut les barques i les eines a causa de la tempesta, i, als agricultors, només els quedaven hectàrees i més hectàrees de cocoters desarrelats i camps d'arròs inundats.
Molts supervivents van haver d'esperar dies abans de rebre qualsevol tipus d'ajuda.
Foto d'Antonio Tinio.
A molts pobles devastats pel tifó es va imposar el toc de queda per tal de mantenir la pau i l'ordre i, concretament, per evitar saquejos.
L'electricitat serà restaurada en dos o tres mesos.
Mentrestant, els cables elèctrics són útils per aquells que necessiten assecar la roba.
4.
Milers de supervivents del tifó abandonen les ciutats de Samar i Leyte.
Molts d'ells estan emigrant a Manila i a altres centres urbans, com ara Davao.
La professora Mae Fe Templa va explicar com l'emigració també reflecteix la pèrdua de confiança en el govern:
L'emigració dels supervivents indica el creixent problema de la gent, que ha perdut la confiança en el govern.
El moviment dels supervivents del tifó Yolanda de Leyte cap a qualsevol altre lloc del país indica dues coses: una és la falta d'acció del govern, per la qual cosa la gent hi perd la confiança; la segona és la iniciativa de la gent de transformar les seves vides i de redefinir la seva manera de viure en condicions d'extrema pobresa i de canvis climàtics.
Vaixell al mig de la carretera Anibong, a la ciutat de Tacloban.
Molts agricultors de Marabut, Samar, també van perdre els seus recursos.
Una casa afectada pel tifó a Hernani, a l'est de Samar.
Foto d'April Val Montes.
Una màquina d'escriure és una de les coses que van poder salvar a Balangkaya, a l'est de Samar.
Una làpida en una fossa comuna a Palo, Leyte.
Foto de Pher Pasion.
La lluita d'un jove saudita de 16 anys a Síria
Des que va esclatar a Síria la guerra civil, diversos grups de gihadistes han intentat persuadir els joves perquè s'uneixin al seu exèrcit.
La seqüència permanent de massacres que s'ha al·legat durant aquest període s'ha convertit en una eina important amb l'objectiu de mobilitzar milers d'ultraconservadors per unir-se a aquests grups. L'Aràbia Saudita constitueix una de les fonts més importants de guerrillers gihadistes.
Moath, una vegada arribat a Síria. via @twit_rima
La setmana passada, una història va atreure especialment l'atenció a Twitter quan un jove de 16 anys, Moath al-Hamili, va arribar a Síria per unir-se a un d'aquests grups.
Moath és el fill de na Reema al-Jourish, coneguda pel paper actiu que va jugar a l'oposició de l'empresonament del seu marit, Abdullah al-Hamili, a la presó des de fa 10 anys sense que no s'hagi celebrat cap litigi.
Un jutge, de fet, va emetre la sentència d'alliberament de l'home i, no obstant això, ell va continuar encarcerat.
El darrer febrer, Al-Jourish va ser una de les dones que va participar a una protesta molt difosa abans que no les arrestessin i quedessin privades de llibertat durant setmanes.
La casa de la família d'Al-Jourish va quedar assetjada i van prohibir als seus fills tenir contacte amb qualsevol.
Moath també va ser empresonat quan va reclamar la llibertat de la seva mare.
Dimecres, Al-Jourish va comentar al Twitter :
@twit_rima: Al·là, moltes gràcies per totes les teves benediccions.
El meu fill Moath ha arribat a Síria.
Demano a Al·là que li doni fortalesa.
I continua:
@twit_rima: A l'Aràbia Saudita han perseguit el meu fill per haver recolzat els presoners.
Jo no deixaria que els tirans l'agafessin amb tanta facilitat.
La terra de dignitat i glòria és, per a ell, més misericordiosa.
El diari Al-Hayat va publicar un petit article sobre ella, al qual se cita:
El diari Al-Hayat va informar sobre la meva declaració com va voler.
Vull que els periodistes sàpiguen que he enregistrat la trucada.
Abans de res, la representant de l’Interior no va advertir-me sobre el meu fill, sinó que va amenaçar-me.
Ella va declarar que el meu fill aniria a la presó, com el seu pare.
Igualment, va amenaçar-me mencionant la meva filla: va dir que la perdria.
Vaig dir-li que prefereixo tenir el meu fill a Síria que a la presó de la policia secreta.
Ell ha estat testimoni dels efectes de la tortura i va escoltar tot allò que va ocórrer al seu pare a la presó.
No vull que la tragèdia del seu pare es repeteixi de nou; prefereixo, però, tenir el meu fill a la terra de la dignitat i que respiri la llibertat que en una presó torturat per la policia secreta.
El diari tampoc no ha mencionat que la policia secreta m'assetjava i intentava torturar-me psicològicament, ni que el meu marit posseïa una orde de llibertat.
Les reaccions a Twitter van ser variades.
Els simpatitzants gihadistes estaven molt entusiasmats amb aquestes notícies i van considerar això com una oportunitat d'animar mes joves a unir-se a la batalla.
D’altra banda, molts usuaris de Twitter van acusar la mare de temeritat i d'arriscar la vida del seu fill.
Na Nada A escriu:
Encara pijor que una dona que envia el seu fill a la mort són les persones que l'encoratgen.
On volem anar a parar!?
Alguns dels que havien participat anteriorment a manifestacions polítiques pacífiques s'han convertit en grups violents i ultraconservadors una volta que han estat detinguts i condemnats a presó.
Mohammad al-Qahtani, membre empresonat de la rebel Associació saudita pels Drets Polítics i Civils, ha informat que el ministre de l'Interior anima els presoners a lluitar a Síria:
@MFQahtani: Un nou escàndol per al ministre de l’Interior saudita: van oferir alliberar alguns dels joves presoners detinguts per manifestar-se, sempre que estiguessin d'acord amb anar a lluitar a Síria.
A més, Abdullah al-Hamid, membre de l'ACPRA, ha informat, però, d'incidències similars per part de diversos jutges:
@Abubelal_1951: La mare de Mohammad al-Talaq, assassinat a Síria, va escriure en una carta adreçada al rei: el jutge Al-Husni va aconsellar al meu fill i als seus 19 companys manifestants no manifestar-se i els va incitar a lluitar-hi contra els xiïtes .
Manifestacions #Euromaidan: "Lluitem per continuar sent Ucraïna"
Després que la policia ataqués i dispersés brutalment els manifestants a Kíev durant el vuitè dia de les manifestacions #Euromaidan i que les autoritats ucraïneses prohibissin manifestacions pacífiques i concentracions de ciutadans fins al 8 de gener del 2014, els manifestants es van agrupar i concentrar de nou, aquesta vegada amb encara més participació, per protestar a Kíev i a altres ciutats ucraïneses.
Moltes de les protestes eren pacífiques, però un grup més petit de manifestants agressius es va enfrontar amb la policia i va llançar cadenes, bombes incendiàries i de fum als agents, els quals van contestar amb gasos lacrimògens i granades de llum i soroll.
Arran de la brutalitat policial que van ordenar les autoritats ucraïneses "per tal de desallotjar la plaça de la Independència per muntar-hi l'arbre de Nadal tradicional", el moviment de protesta va començar a fer crides a través de la xarxa perquè els ciutadans es mobilitzessin i s'organitzés una manifestació d'àmbit nacional l'1 de desembre del 2013.
Les reaccions de la policia i de les autoritats ucraïneses envers les protestes -que ja duren una setmana- contra la decisió del govern de suspendre l'acord històric que podria portar Ucraïna una passa més a prop de la Unió Europea sembla que només va enfurismar els ciutadans i impulsar més manifestacions.
Més d'un milió d'ucraïnesos d'arreu del país van sortir al carrer de la capital d'Ucraïna l'1 de desembre per expressar la seva disconformitat amb les accions que ha pres el govern.
El compte de Twitter dels organitzadors de les manifestacions "Euromaidan" resumeixen els sentiments dels manifestants en una sola frase:
A les pancartes es llegeix "Feu vaga!
Que no us prenguin els drets!", "NO a la violència policial", "Disperseu les forces especials o ens enterraran!", entre d'altres.
Alhora, els manifestants també es van dirigir cap a l'edifici de l'alcaldia de Kíev, que es troba a prop.
Després de trencar unes quantes finestres i d'unes quantes empentes amb els guàrdies, els manifestants també van prendre l'edifici.
El canal de televisió Russia Today va enregistrar l'incident:
Altres manifestants també van utilitzar cadenes i bombes incendiàries i de fum contra la policia.
La situació en què va desembocar el conflicte ha representat el moment més tens de les manifestacions fins ara.
Al principi, la policia va utilitzar gasos lacrimògens i granades de llum i soroll en un intent de desfer-se dels manifestants.
Tan bon punt es van adonar de la possible i seriosa onada de violència, molts han començat a adreçar-se als líders de l'oposició per tal d'evitar que els manifestants incitin les autoritats a fer us de les forces especials.
En aquell moment, l'oposició mantenia una roda de premsa a l'edifici de l'alcaldia de Kíev.
Uns quants activistes, entre ells el cantant Saixko Polozhinski i l'activista Oleksandr Solontai, van arribar-hi abans que els membres del Parlament.
Polozhinski va reclamar el buldòzer i va intentar convèncer els manifestants perquè les manifestacions continuessin sent pacífiques.
L'ara oficial compte de Twitter Euromaidan va descriure l'escena:
Aviat es va apaivagar la violència amb l'ajuda d'altres manifestants moderats que van interferir i van prendre el control de la situació.
Mentrestant, les protestes a la plaça de la Independència van ser en general pacífiques durant tot el dia.
Foto d'Alexandra Gnatoush, utilitzada amb permís.
La nova decoració del carrer Khresxatik.
Maksim Savanevski, des de Kíev, va afegir:
Ara hi ha menys gent a la plaça que ahir, però, de tota manera, com a mínim encara hi ha 150.000 persones.
Cap al final del dia, l'1 de desembre del 2013, els manifestants de Kíev i d'altres ciutats d'Ucraïna encara es mantenien dempeus.
L'oposició va anunciat que el proper dilluns 2 de desembre cridaran els manifestants perquè bloquegin l'edifici del gabinet ministerial i exigiran la dimissió del govern.
Els manifestants #Euromaidan omplen el centre de Kíev l'1 de desembre del 2013.
Mao és millor que Nelson Mandela
Des que a l'agost el Partit Comunista Xinès (PCX) va declarar la guerra ideològica als líders d'opinió a internet, concretament de la popular pàgina de microblocs Sina Weibo, molts bloguers crítics s'han donat de baixa de la plataforma mentre que altres, coneguts com "d'esquerres" i propers al comunisme oficial del govern, estan més actius que mai.
El 5 de desembre de 2013, amb la mort de Nelson Mandela, l'antic president de Sud-àfrica estimat a tot el món, aquesta inclinació política es es va exhibir a tort i a dret, ja que els usuaris maoistes i nacionalistes de Weibo van aprofitar l'oportunitat per lloar Mao Zedong, inspiració de Mandela i, sorprenentment, van criticar els mitjans de comunicació controlats per l'estat per parlar massa bé de Mandela.
Captura de pantalla de la crònica sobre la vida de Nelson Mandela que va fer la Televisió Central de la Xina
Durant el seu repàs a la vida de Mandela, la Televisió Central de la Xina (CCTV) va destacar que Mandela havia citat els líders de la primera generació del Partit Comunista Xinès -el president Mao, Zhou Enlai i Zhu De- com a font d'inspiració per a la seua lluita a Sud-àfrica.
Segons aquest programa, Mandela fins i tot va celebrar l'1 d'octubre, el dia nacional de la Xina, amb els seus companys de presó quan estava empresonat.
A la xarxa social Weibo, els maoistes i els nacionalistes que critiquen la Xina capitalista i que estan a favor d'un major socialisme a l'estil maoista, van desaprovar el tractament cortès que la CCTV va donar a Mandela i, per contra, lloaren el president Mao.
"Mr Ouyang", un microbloguer que defensa el pensament marxista i maoista, va escriure :
Mandela era un nacionalista i va lluitar per la igualtat i la llibertat de la seua raça.
Hauríem de lamentar la seua mort.
No obstant això, els mitjans de comunicació xinesos li han dedicat massa compliments.
L'impacte de Mandela és limitat i no va desenvolupar cap pensament coherent.
Ni tan sols era carismàtic.
L'impacte de la Xina de Mao Zedong al món i la seua contribució a la humanitat és excepcional.
Mandela es va referir a sí mateix com a un estudiant del president Mao.
Alguns volen llevar-li mèrit a Mao Zedong comparant-lo amb altres, però perden el temps.
Comentaris com aquest són cada vegada més comuns gràcies al ressorgiment del llegat de Mao com a líder comunista sota l'actual president Xi Jinping.
Membres del Nou Moviment Esquerrà de la Xina aprofiten cada oportunitat que tenen per reestablir l'"esplendor" de Mao, i la mort de Mandela és l'última excusa.
"Windy Valley", que utilitza les obres selectes de Mao a la seua foto de perfil, també critica la CCTV per atribuir massa mèrits a Mandela i escriu :
Per a ser sincer, no entenc per què l'indi Gandhi i el sud-africà Mandela reben tants elogis.
I tant que eren magnífics, però això és tot.
El president Mao els supera a tots.
Hauríem de col·locar paraules com "diví" i "inaudit" davant del nom de Mao Zedong.
Mandela veia la discriminació racial i la segregació, però Mao Zedong veia el conflicte de classes i la lluita rere el problema racial.
Aquesta és la diferència .
Un retrat que combina les imatges de l'actual president Xi Jinping i del president Mao per capturar el ressorgiment de Mao.
Imatge pujada a Sina Weibo per @feng37
"Red River", també un maoista autoproclamat, va citar la notícia de la CCTV i va afegir un comentari propi:
Mandela: Mao Zedong, Zhou Enlai, Zhu De, els revolucionaris de la primera generació i el poble xinès van prestar el seu suport a la lluita del poble sud-africà contra la segregació racial i a favor de la independència.
La Llarga Marxa i la revolució xinesa va inspirar la població sud-africana.
Els xinesos hem de conservar Mao Zedong al cor, igual que els sud-africans conserven Mandela als seu cor, les seues imatges són més grans que les muntanyes més elevades i perduraran per sempre.
En resposta a per què Mao no rep les mateixes a lloances a la resta del món que a la Xina, @risingfromash, que s'autodeclara un jove patriota, diu :
Mao Zedong és l'únic a tot el món que va trencar totes les cadenes que esclavitzaven el poble xinès i el va ajudar a aixecar-se.
Mandela i Gandhi no ajudaren el seu poble a guanyar el que es mereixien.
Aquest és el motiu pel qual occident odia i té por del pensament maoista però continua adulant Gandhi i Mandela.
@guojizhuanjia, que utilitza el lema maoista "antisoviétic, preveu un ressorgiment capitalista" a la descripció del seu perfil, destaca el punt de vista de Mandela sobre el moviment independentista tibetà:
Mandela s'havia resignat al racisme.
Les seues opinions sobre política internacional eren semblants a les dels blancs.
Encara que van ser els blancs qui l'empresonaren, va renunciar a la seua determinació de lluitar contra el racisme.
La seua consideració del moviment independentista tibetà com a un moviment de drets humans va ser un gran, gran error.
No és més que un plàtan amb pell negra.
Alguns van defendre Mandela de les burles racials.
Huang Yen, informàtic, estava emprenyat pels comentaris maoistes:
Per favor, no insulteu Mandela utilitzant Mao Zedong.
Cap dels dos tenia els antídots per solucionar els problemes fonamentals del seu país.
Mandela mai va posar en marxa la revolució cultural i mai va posar en pràctica col·lectius que provocaren la fam.
Mandela no es va aprofitar del poder, va triar retirar-se i contribuir a treballs socials contra l'expansió de la sida.
Va passar el govern a la nova generació en pau i amb un sistema democràtic.
L'escriptor Meng Qingde va comentar :
Mandela probablement havia estudiat Mao Zedong, però no es va convertir en Mao Zedong.
Sud-àfrica té sort, pel contrari s'hagueren succeït una serie de tragèdies relacionades amb la lluita de classes i el ressentiment nacional.
Si açò haguera ocorregut, Mandela no seria tan respectat i enyorat pel món.
Ucraïna: Ataquen pàgines web del govern per protestar contra la brutalitat policial
El 30 de novembre es van produir una sèrie d'atacs cibernètics contra pàgines web del govern ucraïnès després que la policia dispersés brutalment les manifestacions pacífiques "Euromaidan" a Kíev en favor de la integració d'Ucraïna a Europa.
El dia 1 de desembre, moltes de les pàgines web del govern ucraïnès havien estat atacades i bloquejades , també la pàgina web oficial del president d'Ucraïna , la del Ministeri de l'Interior i el portal web oficial del govern .
A les 10:00 a.m. (GMT+1) de l'1 de desembre, la pàgina web presidencial i la del Ministeri de l'Interior encara no estaven operatives, mentre que el portal web oficial del govern ja tornava a funcionar.
Tal com va informar Global Voices, no és la primera vegada que els manetes de la tecnologia ucraïnesos mostren el seu descontentament amb el govern d'Ucraïna desactivant les seves pàgines web o filtrant informació governamental.
VÍDEO: "No Woman, No Drive" commou l'Aràbia Saudita
El 26 d'octubre va ser el dia que els activistes saudites van escollir per protestar contra la norma que prohibeix les dones de conduir al regne.
Al mateix temps que les xarxes socials treien fum davant la creixent arribada de denúncies de dones que conduïen arreu del país, es va estendre una nova i brillant versió a cappella de la cançó de Bob Marley "No Woman, No Cry", la qual es va difondre a la velocitat de la llum com a símbol de suport a les dones valentes que desafien la legislació masclista i conservadora, així com la justificació pseudo-científica del fet que se'ls prohibeixi gaudir de la llibertat de moviment:
Brutal repressió de les protestes #Euromaidan a Ucraïna
A primera hora del dissabte 30 de novembre, els antiavalots van envoltar i atacar un centenar de manifestants ucraïnesos, molts dels quals encara dormien, que havien acampat a la plaça de la Independència de la capital, Kíev, l'epicentre de les concentracions pacífiques "Euromaidan" a favor de la integració d'Ucraïna a Europa que ja duren una setmana.
Tal com es pot veure a les fotografies i als vídeos dels ciutadans, el 30 de novembre del 2013, la policia va provar d'intimidar i d'expulsar forçosament els manifestants de la plaça a cops de porra, perseguint manifestants desarmats i, fins i tot, clavant cops i puntades de peu als manifestants que havien caigut a terra mentre intentaven escapar.
Els testimonis afirmen que la policia no va fer distincions i que els agents van colpejar dones joves i periodistes, entre els quals hi havia Gleb Garanich, fotògraf de l'agència Reuters .
La nit abans del brutal atac policial
Després que el govern ucraïnès incomplís les exigències dels manifestants i no signés l'Acord d'Associació entre Ucraïna i la Unió Europea a Vílnius el 29 de novembre, els coordinadors de les protestes van cridar la gent perquè es reagrupés i es congregués un altre cop el diumenge 1 de desembre.
Crida a una manifestació d'àmbit nacional que circula per la xarxa.
S'hi llegeix: "Protegiu els nens contra els antiavalots i el país contra la dictadura!.Mentre que alguns manifestants van tornar cap a casa després de l'anunci de divendres, d'altres van passar la nit a l'epicentre de les protestes a Kíev, la plaça de la Independència (Maidan Nezalezhnosti).
"S'havia de desallotjar la plaça per posar-hi l'arbre de Nadal"
Segons les autoritats municipals, la policia havia de dispersar els manifestants per tal de preparar la plaça per posar-hi el tradicional arbre de Nadal .
Els mitjans de comunicació i els testimonis oculars, però, afirmen que la força bruta de la policia va ser innecessària i injustificada.
La pertorbació i la indignació s'estenen
La cantant ucraïnesa i guanyadora del Festival d'Eurovisió del 2004, Ruslana, que va passar alguns dies amb els manifestants a la plaça de la Independència, va publicar aquesta declaració a la seva pàgina de Facebook:
Ens hem recollit a la Catedral de Sant Miquel...
Som unes cent persones... i hi ha ferits.
La plaça està ocupada.
És impossible entrar-hi!
Ho he intentat.
Els he dit que m'hi havia deixat efectes personals, però m'han contestat que ja ho havien llençat tot.
Ara esperem els representants dels mitjans de comunicació internacionals i el personal de les ambaixades d'altres països.
Un diputat de l'oposició, Andríi Xevtxenko, que posteriorment va ajudar a alliberar els manifestants detinguts, va publicar a Twitter:
Han desallotjat la plaça brutalment.
Hi ha una desena de ferits i altres desenes de detinguts.
Ucraïna mai no havia vist res semblant.
Molts usuaris de xarxes socials van compartir fotografies que corroboren les declaracions dels testimonis.
Vitali Moroz, analista de nous mitjans de comunicació i bloguer, va afirmar:
(foto) Heus aquí la prova que la policia utilitza la força bruta contra els manifestants a Ucraïna.
Un periodista independent estranger a Kíev, Just Hovens Greve, va publicar a Twitter:
Iatseniuk, líder de l'oposició ucraïnesa: "Aquest matí ens hem aixecat a Bielorússia".
Com a resultat de la pertorbació arran dels esgarrifosos esdeveniments del matí, molts van començar a expressar la seva indignació tant a la xarxa com al carrer.
Durant tot el dia, la gent es va agrupar a Kíev i a altres ciutats del país per protestar contra la brutalitat policial. Les imatges d'aquestes manifestacions esporàdiques van córrer ràpidament entre les xarxes socials.
Radio Svoboda (RFE/RL) va publicar a Twitter aquesta fotografia:
La joventut s'asseu sota l'arbre de Nadal a la plaça de la Independència com a signe de protesta.
El diari ucraïnès Ukrainska Pravda va publicar al seu compte de Twitter una fotografia de la policia protegint el que havia estat fins aleshores l'epicentre de les protestes.
A la inscripció al costat de l'agent de policia es llegeix "Bon i sagnant any nou!":
La plaça després de la irrupció de la policia el 30 de novembre del 2013.
Foto: Mikhailo Petiakh.
El partit de l'oposició Svoboda va publicar aquesta foto d'una jove amb una pancarta en què es llegeix "Ennuegueu-vos amb el vostre arbre de Nadal", la qual va córrer com la pólvora a les xarxes socials.
Nou coses que el govern rus considera "propaganda gai"
Dos activistes es fan un petó quan la policia els deté durant una protesta a favor dels drets dels homosexuals a Sant Petersburg. 12 d'octubre del 2013, foto per Jordi Bernabeu Farrús, CC 2.0.
Tot i que sembla que va aparèixer a internet abans del dia 2 de desembre del 2013, els bloguers russos fa poc que han descobert els criteris revisats dels censors del govern per a identificar informació en línia que, suposadament, posa en perill els menors.
Els russos poden agrair Roskomnadzor , l'agència federal responsable de supervisar els mitjans de comunicació, pel nou material de lectura, el qual compta amb dues mil pàgines aproximadament i vint seccions diferents.
De tota manera, hi ha molta gent que para especial atenció a la secció 6ena del document, de títol un tant inapropiat: "Criteris de contingut perjudicial per a la salut i el desenvolupament dels infants".
Fins i tot els autors de l'informe confessen que aquest tema és bastant "heterogeni", la qual cosa fa difícil determinar "uns criteris inequívocs" per a identificar el material ofensiu.
Per tal de resoldre els problemes amb definicions, Roskomnadzor utilitza paràmetres molt amplis que designen qualsevol cosa publicada en línia com informació "difosa sistemàticament".
Per ser considerada propaganda, l'agència conclou que el contingut d'aquesta ha d'incloure "informació falsa" i ha d'haver estat creada amb la intenció d'influir sobre l'opinió pública:
Sovint, la propaganda s'entén com la difusió sistemàtica de veritats, arguments, rumors i d'altra informació (també informació deliberadament enganyosa) per influir sobre l'opinió pública.
Per tant, perquè una informació es consideri propaganda, cal establir que l'autor vol influir sobre l'opinió pública, que la difusió que se'n fa és sistemàtica i que conté informació falsa.
El fet que tots aquests criteris siguin subjectius certament complica el procés d'estudi que en fan els experts.
Al mateix temps, s'hauria d'apuntar que la natura de la informació difosa a internet ens permet considerar-la sistemàtica.
D'acord amb Roskomnadzor, la informació a internet pot transformar els valors familiars dels infants i adolescents de les maneres següents: Pot manipular veritats i dades estadístiques per posar en dubte el model familiar tradicional, per propagar models alternatius de relacions domèstiques i presentar-los com a permissibles en determinades circumstàncies.
Pot utilitzar imatges intenses per provocar "reaccions emocionals intenses" que deshonorin el model de família tradicional i, així, propagar models alternatius de relacions domèstiques.
Pot representar models alternatius de comportament de manera selectiva "tot amagant-ne els aspectes negatius i mostrant-ne només els positius".
Pot influir sobre la imatge que els adolescents tenen de sí mateixos i la seva identitat, pot "explotar l'interès pel sexe" i pot empènyer-los cap a l'homosexualitat amb "una imatge acolorida".
9 coses que el govern rus considera "propaganda gai"
A més d'aquestes normes bàsiques, Roskomnadzor ofereix alguns exemples pintorescs per ajudar els censors estatals a identificar informació a internet que pugui ser "perjudicial per als infants".
A continuació trobareu una llista d'allò que el govern considera "propaganda homosexual".
1) Discutir que les famílies tradicionals no satisfan les necessitats de la societat moderna o de l'individu modern.
(Això inclou la propagació de la idea que el model de família tradicional "ha perdut moltes de les seves funcions i esdevé un obstacle per al desenvolupament lliure dels individus").
2) Informació (inclosa a imatges o text) que justifiqui o reivindiqui l'acceptabilitat de les "relacions de família alternatives".
(Això inclou llocs web que publiquin estadístiques "fora de context" sobre infants adoptats per parelles homosexuals i heterosexuals, les quals podrien portar els infants i els adolescents a creure que les parelles homosexuals "no són pitjor que les parelles heterosexuals a l'hora de portar les responsabilitats de ser pares").
3) Fer servir "imatges emocionals intenses" que deshonorin el model de família tradicional i, així, propagar models alternatius de relacions domèstiques.
(Això sembla que inclou pràcticament qualsevol intent de presentar les relacions heterosexuals de manera negativa i les relacions homosexuals de manera favorable).
4) Informació que contingui "imatges de comportaments associats amb la negació del model de família tradicional" i promogui les relacions homosexuals.
(Això inclou tota "representació gràfica en forma d'imatges, fotografies o vídeos de relacions sexuals que no siguin tradicionals", i possiblement contempla fins i tot la pornografia gai).
5) Instruccions sobre com experimentar amb el sexe homosexual.
6) Compartir les històries de menors que han "rebutjat els valors de les famílies tradicionals, començat relacions homosexuals i faltat al respecte als seus pares o altres parents".
(Això pot incloure el projecte "It Gets Better" ).
7) Informació que "influeixi sobre la formació de la identitat dels adolescents", tot "explotant l'interès en el sexe".
(Això inclou "al·legacions falses" sobre predomini de les relacions homosexuals entre els adolescents de la societat moderna).
8) Prendre persones gais com a models de conducta.
(Això inclou la publicació de llistes de personatges gais famosos vius i morts).
9) El criteri de "propaganda gai" final és potser el més ampli, ja que inclou qualsevol cosa que "aprovi o fomenti" les persones gais en la seva homosexualitat.
A Rússia proliferen les teories conspiratives sobre la primera víctima de la revolta ucraïnesa
Des que les protestes al voltant de la integració europea van esclatar per primera vegada als carrers de Kíev el passat novembre, les línies ideològiques de batalla que enfronten els internautes russos no han canviat gaire.
Els liberals que s'inclinen per Occident generalment abracen la causa de l'oposició ucraïnesa, mentre que els conservadors i molts dels autoproclamats pensadors "geopolítics" temen que "la pèrdua d'Ucraïna" supose un fort revés als interessos nacionals de Rússia.
Hi ha dos tipus de reportatge ben distints sobre Ucraïna que dominen, de manera habitual, el tràfic de la versió russa de LiveJournal: primerament, hi ha els fotoblogs dels nombrosos simpatitzants amb l'oposició, a càrrec de fotògrafs com Rustem Adagàmov (i el treball una mica més ambigu d'Ilià Varlàmov), i, en segon lloc, hi ha les publicacions profundament contràries a l'oposició, signades per bloguers que es dediquen a escampar teories conspiratives sobre trames terroristes i intervencions occidentals concebudes amb l'objectiu de minar les autoritats ucraïneses.
Donada la manca de testimonis oculars, l'assassinat de Serhiy Nigoyan , primera víctima mortal dels tiroteigs de Maidan, ha multiplicat inevitablement les especulacions sobre qui en va ser responsable.
Nigoyan va morir com a conseqüència de les ferides de bala que va rebre el passat 22 de gener, prop de l'estadi del Dynamo, al carrer Hruixevski de Kíev, on les escaramusses contra la policia foren més intenses.
Nigoyan havia actuat com a guàrdia de seguretat informal per als opositors a Maidan.
Als seus 22 anys, ben plantat i aparentment bastant simpàtic, Nigoyan havia esdevingut un habitual a l'escenari de les protestes de Kíev. Fins i tot va protagonitzar una documental inacabat.
(A YouTube està ja disponible un clip de la seua entrevista per al projecte, que podeu veure a l'enllaç dessota).
Encara que la policia no ha conclòs encara la seua investigació, es creu que Nigoyan va ser abatut per un franctirador.
La narrativa predominant entre els manifestants i els periodistes occidentals, sembla, és que les Forces Especials Ucraïneses el van matar .
El ministre de l'Interior ucraïnès, d'altra banda, al·lega que els seus oficials no utilitzen el tipus de munició que va acabar amb la vida de Nigoyan.
Per embolicar una mica més la troca, la policia ucraïnesa diu que no s'ha presentat cap testimoni presencial que poguera explicar com va morir Nigoyan.
El dia de l'assassinat, després que el popular compte de Twitter "EuroMaidan" publicara una foto (posteriorment eliminada) d'uns franctiradors no identificats dalt d'un edifici, Denis Travin, bloguer amb base a Moscou, i d'altres no van deixar passar l'oportunitat de demostrar que la instantània del tuit pertanyia en realitat als disturbis d'abril de 2010 al Kirguizistan.
Altres bloguers russos s'han mostrat més disposats a acceptar la implicació de franctiradors en l'assassinat de Nigoyan, però alguns també han abraçat teories de la conspiració extremadament elaborades sobre la identitat del pistoler.
L'usuari de LiveJournal ermalex76, per exemple, argumentava en una publicació al seu blog que els militars americans es trobaven darrere de l'assassinat i citava la peculiar munició emprada i, presumptament, la curiosa proximitat d'un periodista de l'emissora Radio Liberty, finançada pels Estats Units, al lloc del tiroteig. ermalex76 culpa Gene Sharp, un filòsof i polític americà, famós pel seu treball sobre els moviments de resistència antigovernamentals, i explica que el "Pla de Sharp" advoca per la creació de "màrtirs sagrats" que inciten els manifestants.
(El bloguer continua fins deixar clar que Iúlia Timoixenko seria el sacrifici perfecte, però que com que és a la presó resulta difícil de matar.)
De fet, en un article d'opinió al diari Izvestia, Eduard Limónov, figura de l'oposició russa (i perpètua mosca collonera dels liberals russos), també contemplava la idea que algú es feia passar per franctirador de la policia, com a part d'una trama que buscaria així catalitzar el sentiment de protesta.
Altres teòrics conspiranoics han apartat la seua atenció dels assassins per dirigir-la sobre la víctima i han obert la porta a les difamacions sobre Nigoyan.
Després que va morir, no va transcórrer gaire temps fins que els bloguers van descobrir el compte de Nigoyan a Vkontakte, la major xarxa social de Rússia, on escrivia sistemàticament articles sobre Armènia.
Per als usuaris de RuNet no van passar desapercebudes les antigues fotos de Nigoyan amb uniforme militar a un camp de tir.
Sembla que això va tenir lloc durant el seu servei militar obligatori a Ucraïna (no Armènia, país que Nigoyan mai va visitar ), tot i que una altra publicació va alçar la sospita d'afiliacions terroristes.
El 21 de novembre de 2013, Nigoyan va penjar una foto mentre celebrava l'ASALA (sigles en anglès de l'Exèrcit Secret Armeni per a l'Alliberament d'Armènia), una organització actualment extinta que durant la dècada dels 80 va figurar en les llistes terroristes dels Estats Units.
Encara que no existeix cap prova que vincule Nigoyan amb el terrorisme, sembla que el rumor ha trobat una audiència receptiva, fins i tot als esglaons superiors del poder a Ucraïna.
Fonts pròximes a les negociacions entre oposició i govern van declarar a la periodista Tatiana Nikolaenko que el president Ianukóvitx va rebutjar en un primer moment les acusacions que assenyalaven la policia com a responsable de la mort de manifestants.
"Escolteu, nois, això ha estat culpa d'un terrorista armeni", diuen que, suposadament, va adduir el president en defensa del govern en el transcurs de les converses.
Argentina: la calor intensa afecta un ós polar en captivitat
L'Arturo, un ós en captivitat al zoològic de Mendoza a l'Argentina, sofreix a causa de les onades de calor .
La població en general no s'ha quedat indiferent i demana que l'ós visqui en condicions que li permetin aguantar les altes temperatures.
Ja hi ha un precedent al país, quan l'ós polar Winner va morir per les altes temperatures que tenen lloc durant els mesos d'estiu.
L'Arturo és l'únic ós polar a l'Argentina.
Marcos Abarza Baumann escriu al seu blog sobre les condicions en què l'ós viu actualment:
Les condicions en què viu l'ós Arturo al zoològic provincial de Mendoza són deplorables i, malgrat tot, no deixen d'indignar-nos cada dia més: ara circula per YouTube un vídeo en què es pot veure com els empleats del Zoo utilitzen mànegues per refrescar l'animal que continua vivint al mateix recinte mentre acaben de construir-ne un de nou.
TIREN AIGUA A UN ANIMAL QUE VIU AL GEL PER IMITAR LES TEMPERATURES SOTA ZERO.
Això sembla un acudit, però no ho és, fixeu-vos-hi:
La pàgina de Facebook ÓS POLAR Arturo explica la història de la lluita que s'està duent a terme des de l'octubre del 2012, tot i que fins ara res no ha canviat:
I JA HA COMENÇAT UN NOU ANY...
MALGRAT AIXÒ, TOT CONTINUA IGUAL.
L'Arturo encara està tancat a la seva caixa de ciment i pintura blau cel. Vam començar la lluita l'octubre del 2012, ja hem alçat les copes dues vegades per ell... i res.
Mentrestant, Duende Visual demana a les autoritats que Argentina sigui un país pioner en els drets dels animals:
Podem convertir l'Argentina en un país pioner en els drets dels animals, on es puguin protegir com cal les espècies en vies d'extinció i alhora proporcionar-los un espai on puguin viure lliures i feliços, cosa que també generaria consciència en la població, convertiria els animals en els nostres germans i no inculcaria a les noves generacions que els animals són béns o coses.
A Twitter la situació també ha tingut ressò, com podem veure amb aquestes dues piulades recents:
Centenars de legisladors xinesos acomiadats per un escàndol de suborn massiu
A la ciutat de Hengyang, al sud de la Xina, la majoria dels legisladors han estat acomiadats després que s'hagi descobert que s'havien fet amb milions de dòlars provinents de suborns en un frau electoral massiu.
D'acord amb l'informe que va publicar Hunan Daily el 28 de desembre de 2013, es va descobrir que 518 legisladors de Hengyang i 68 funcionaris van acceptar suborns i que 512 legisladors van ser acomiadats.
Les autoritats provincials van inhabilitar 56 delegats que havien pagat més de 18 milions de dòlars estatunidencs en suborns per guanyar-se l'entrada al cos provincial.
Segons Qiao Mu , director del Centre d'Estudis de Comunicació Internacional de la Universitat d'Estudis Internacionals de Pequín, esdevenir membre del congrés obre les portes d'una xarxa que permet contactar amb polítics i homes de negocis.
El problema dels "diners per vots" s'ha estès d'ençà que el partit, fa uns anys, va introduir eleccions competitives en l'àmbit local.
El mitjà de comunicació estatal Xinhua va escriure :
S'han de fer investigacions exhaustives i imposar càstigs severs per tal de mantenir la veneració al partit i la confiança de la gent en el sistema polític fonamental del país.
China Daily va explicar la importància de la reacció de les autoritats :
L’escàndol dels suborns a Hengyang prova necessària la intensificació dels esforços per a construir un sistema electoral net i transparent.
Aquest escàndol ha fet que molts internautes es preguntessin si el suborn es limita només a Hengyang.
L'advocat Huang Leping es demanava :
D'on surten els diners?
Quins beneficis pot obtenir algú després de les eleccions?
L'escàndol dels suborns de Hengyang ha posat de manifest els problemes de base del sistema electoral actual amb dues fonts de suport a les eleccions: l'una són els diners i l'altra, el poder.
El periodista Shi Shusi va plantejar algunes preguntes:
Hunan ha encobert l'escàndol tot aquest temps, cosa lloable i serveix d'alarma de cara a les eleccions de l'APNRPC.
Tanmateix, la pregunta essencial és: Quina és la principal font del suborn?
Com es pot prevenir de manera eficaç de cara al futur?
Com es poden garantir unes eleccions obertes i justes?
El presentador de televisió Zhang Liyuan també se'n feia ressò:
Això no és pas un cas aïllat de suborn, si a la gent no se li concedeix el dret real de votar, les eleccions simplement són un espectacle interpretat pels funcionaris.
Regular un sistema electoral democràtic és la clau, no es tracta només de castigar casos concrets de suborn.
L'usuari "Hong Jingtian" opina que les eleccions mateixes queden molt lluny de les vides de la gent corrent:
De fet, el cas de suborn de Hunan és només la punta de l'iceberg.
Observa les eleccions locals a tot el país, el suborn és un fenomen habitual.
Per a la gent corrent no suposa cap diferència que algú es converteixi en funcionari, qui els doni diners obtindrà el seu vot.
Al cap i a la fi, els electes són sempre els mateixos.
D'acord amb els mitjans socials, aquest escàndol no era un secret.
A principis d'aquest any, el cas va circular entre alguns periodistes d'investigació a la Xina, però no van poder publicar-ho a causa de la pressió i la censura.
El doctor Liu Yun de l'Institut d'Economia Haikou va escriure:
A més de fer palesos els inconvenients del sistema electoral, cal mencionar que aquest cas de suborn a gran escala només es va poder identificar i treure a la llum gràcies a la intervenció directa del govern central al més alt nivell.
Comencem amb les bones notícies?
Diuen que cada núvol té un fil de llum.
Foto de Matthew Perkins a Flickr (CC BY-NC-ND 2.0)
Ací ve la bona notícia: amb els anys, Global Voices ha recollit infinitats d'històries d'esperança humana, valentia i creativitat procedents d'arreu del món.
I ací ve la dolenta: igual que altres pàgines web, sovint som culpables de centrar-nos en les històries negatives i, tal volta, fins i tot som culpables de deprimir-vos.
Esteu sempre desitjant llegir Global Voices?
O us dissuadeix l'aparent i interminable rastrera d'històries d'injustícia i patiment humà?
Per a l'any 2014 estem planejant buscar més periodistes que els motiven les solucions i, amb sort, decidits a aportar més llum a la humanitat, i no obscuritat i desesperació.
Açò no significa que ignorarem les coses dolentes, com la violència o la pobresa, però de veritat volem subratllar esdeveniments més positius.
De fet, ja hem començat a fer-ho: publiquem bones notícies que mai no heu sentit sobre el Iemen, que milions de nens de Bangladesh reben llibres de texts gratis , o com els angolesos utilitzen la xarxa per preservar les seues llengües.
Moltes de les nostres històries se centren en els moviments socials en línia i en la mobilització ciutadana destinada a millorar les societats.
Volem contar les notícies de manera que inspiren esperança, sense recórrer al pessimisme habitual dels mitjans de comunicació.
Per als principiants, hem creat una categoria nova anomenada Bones notícies a Global Voices.
A final de desembre, el nostre cofundador, Ethan Zuckerman, la nostra editora suplent, Sahar H. Ghazi, la nostra editora legal, Ellery Biddle, i i jo mateixa conversarem al Facebook de Global Voices sobre aquesta idea.
Ens costarà un esforç a llarg termini canviar gradualment la manera en què nosaltres i els nostres autors i editors contem les històries.
Estem seguint l'exemple de moltes altres pàgines web i de noves organitzacions periodístiques que són pioneres en aquest tipus de cobertura sota el principi de publicar notícies positives, pioners en periodistes que els motiven les solucions, en reportatges constructius i similars.
Fins i tot el Huffington Post té una secció de bones notícies (encara que probablement trobareu més històries de mascotes galanxones allí que a Global Voices).
El món que volem que experimenteu a Global Voices és bonic.
L'habiten individus valents i creatius que creuen que cal fer del món un lloc millor.
Potser, fins i tot podem donar als nostres lectors la sensació que també hi ha coses que poden fer per ajudar.
Feu una ullada a les nostres bones notícies i deixeu-nos saber què més us agradaria veure a Global Voices.
El Consell d'Europa denuncia el deteriorament dels drets humans a Espanya
Cua d'espera davant d'un menjador social.
Foto del blog "Verdad y justicia, por Dios".El comissari dels drets humans del Consell d'Europa (CdE), Nils Muiznieks, va visitar Espanya al juliol amb l'objectiu d'informar-se de l'estat dels drets humans en aquest país.
El 9 d'octubre el CdE va publicar un informe basat en la visita en què el comissari condemna la greu deterioració dels drets fonamentals, conseqüència de les mesures d'austeritat.
L'informe denuncia igualment les recents actuacions de la policia antiavalots:
Les retallades dels pres pressupostos de les ajudes socials, de sanitat i d'educació, juntament amb la reducció de les prestacions familiars, afecten els nens d'una manera desproporcionada, cosa que ha provocat que determinats nens es trobin en situacions de pobresa i amb problemes de desnutrició.
(…)
El comissari mostra també la preocupació per l'impacte negatiu que la crisi econòmica ha tingut als programes i polítiques adreçats a promoure la integració de les persones amb discapacitats.
(…) El comissari també dóna a conèixer la preocupació quant a la informació sobre l'ús desproporcionat de la força (inclosa la utilització de bales de cautxú) per part de les forces de seguretat a les manifestacions contra l'austeritat (...). La falta freqüent d'identificació per part dels agents, principalment a les manifestacions, ha impedit la imputació i la pena dels autors dels abusos (...). El comissari demana al govern espanyol que posi fi a aquesta pràctica establerta, que es fonamenta en una llei de l'any 1870, de concedir indults als membres de les forces de seguretat condemnats per violacions greus dels drets humans, com ara la tortura.
El Consell d'Europa és una organització que engloba 47 països europeus i té com a missió protegir els drets dels ciutadans.
El CdE no depèn de la Unió Europea, no obstant això tots els països membres de la Unió Europea sí que en formen part (encara que no són els únics).
La institució més coneguda és Tribunal europeu de drets humans, la seu del qual es troba a Estrasburg, igual que la del CdE.
L'informe recalca el declivi de la sanitat universal de què tots els habitants del país van beneficiar-se fins a l'any 2012.
Segons eldiario.es:
… el departament que dirigeix Ana Mato ha privat l'accés a la sanitat pública als immigrants en situació irregular (...). "Les retallades massives del personal mèdic, del finançament dels centres de sanitat pública i d'altres serveis d'atenció primària, el tancament dels serveis d'urgències i l'ajuda al pagament dels medicaments".
Público aplega els comentaris de l'informe sobre l'educació:
Muiznieks adverteix que "les retallades importants d'aquests darrers tres anys al camp de l'educació posen en perill la igualtat d'oportunitats i fan que els nens amb dificultats tinguin un accés més difícil a una educació de qualitat.
Per últim, critica la supressió d'Educació per a la Ciutadania i reclama que es tornin a introduir matèries sobre els drets humans.
L'informe també tracta la problemàtica dels desnonaments forçats, com explica Euroxpress:
El comissari ha demanat al govern que, abans d'un desnonament que perjudiqui als menors, "es garanteixi que hi haurà un allotjament alternatiu, adequat i accessible i que es posi a disposició de les famílies amb menors en qualsevol cas de desnonament, sense importar l'edat del menor".
La policia antiavalots arresta una jove ferida durant una manifestació.
Foto del blog "El aullido". Quant a la brutalitat de les unitats de policia antiavalots a les manifestacions dels darrers anys, Público explica:
La situació que es viu als carrers, així com a les comissaries, les presons i als centres d'internaments d'estrangers (CIE) i que ha observada el comissari, ha sorprès la delegació europea.
"La investigació indica un ús excessiu de la força per part dels agents de seguretat a les manifestacions contra l'austeritat dels anys 2011 i 2012, que van treure a llum les vulneracions dels drets humans comeses des de fa anys".
L'informe ha estat llargament comentat a les xarxes socials i en altres mitjans de comunicació.
Jartito criticava a El País el partit al poder:
El PP ja sap amb escreix qui perjudica i qui beneficia tot allò que fa i, en el cas de la repressió policial, la necessita per poder perpetrar les seves polítiques contra el poble.
Esparbe recorda al tabloide Huffington Post les altres organitzacions internacionals que han condemnat recentment l'actuació del govern espanyol:
Zas!
En tota la cara, el comissari dels drets humans del Consell d'Europa, l'ONU, la UNESCO i tota mena de societats internacionals posen en evidència les tretes d'un govern que tendeix cap al feixisme i que té tanta cara i tan dura d'aguantar això i molt més sense despentinar-se; i diumenge a missa major.
Al mateix tabloide, Pilar1234 és encara més pessimista:
Bon article.
Llàstima que Mariano només el vulgui fer servir per netejar-se el c**.
Evolució de la taxa de pobresa a Espanya (2004-2011).
Imatge de eldiario.es, amb llicència CC-BY-SA.
Luisa Sánchez escriu açò al blog Impresiones de una periodista en paro:
(…) l'executiu actual no sembla preocupat pels drames que provoca, només fa atenció a garantir la prosperitat de l'oligarquia dels diners que han augmentat un 13 % al primer exercici, segons un informe del banc Crédit Suisse, que calcula que 402.000 espanyols posseeixen una patrimoni valorat en 740.000 euros.
Aquesta xifra contrasta amb l'immens nombre de famílies que no compten amb cap mena de prestació o, si tenen el privilegi de rebre-les, han estat reduïdes a una quantitat irrisòria de 291 euros, com ho ha ressaltat escandalitzat el comissari europeu dels drets humans.
Aquests amonestaments al govern de Mariano Rajoy s'afegeixen als ja rebuts fa qualques setmanes que provenien de l'ONU, que ha publicat un informe criticant els destorbs que ha posat l'Estat en la investigació dels crims del franquisme , i de l'OSCE que ha inclòs Espanya a la llista negra dels països sense llibertat desprès que les autoritats espanyoles refusessin autoritzar als enviats de l'OSCE a supervisar la manifestació antimonàrquica celebrada el 28 de setembre.
El Parlament rus prepara noves lleis antiterroristes per a la xarxa
Grafit a Moscou, juny del 2013.
Fotografia de Victor Grigas a través de Wikimedia Commons (CC BY-SA 3.0).
Una nova prohibició sobre internet sembla que amenaça Rússia, on la Duma està revisant tres noves propostes "antiterror" de la legislació que podrien suposar restriccions importants respecte a les activitats d'operadors de pàgines web i d'organitzacions de la societat civil.
Dos dels projectes de llei s'adrecen als poders de vigilància del govern: el primer, pot crear noves restriccions que obligaran els operadors de pàgines web a informar de cada moviment dels usuaris, mentre que el segon fa referència a les sancions per delictes de terrorisme.
El tercer estableix noves restriccions sobre els individus i les organitzacions que accepten donacions anònimes a través de serveis en línia com PayPal, mesura que pot causar un impacte especialment fort en col·lectius petits de la societat civil.
Les tres lleis proposades
El primer dels tres projectes de llei (Iniciativa legislativa 428884-6 ) crea requeriments nous per a arxius i notificacions de caire obligatori i busca garantir, així, una àmplia jurisdicció per al Govern Federal.
L'article més preocupant del projecte de llei estipula que "els individus o entitats legals que organitzen la difusió o l'intercanvi d'informació entre els usuaris d'internet estan obligats a guardar tota la informació relativa a les seves arribada, transmissió i entrega, així com al processament dels arxius de veu, texts escrits, imatges, àudio o qualsevol altre tipus d'acció que es produeix quan s'utilitza la seva pàgina web".
Els arxius de dades sempre han d'incloure el sis primers mesos d'activitat.
Sembla que aquesta obligació s'aplicarà als propietaris i operadors de pàgines web, així com als serveis multinacionals, com Facebook, i fins a petits blogs de comunitats i plataformes de discussió.
Els "organitzadors" de pàgines web també han "d'informar" (уведомить) els serveis de seguretat russos quan els usuaris utilitzen per primer cop les pàgines web i també quan els usuaris "intercanvien" informació.
Literalment, aquest requeriment podria fer que el treball dels administradors dels blogs, pàgines de mitjans de comunicació socials i plataformes de discussió amb gran quantitat d'usuaris esdevingués gairebé impossible.
La legislació inclou també un ambiciós article sobre jurisdicció que en declara l'aplicabilitat a totes les pàgines web a què tenen accés els ciutadans russos: "En cas que l'organitzador dels serveis de comunicació sigui fora de les fronteres de la Federació de Rússia però l'usuari del servei sigui en territori rus, la localització dels serveis prestats es considera territori de la Federació de Rússia".
Les inconsistències jurisdiccionals i les normes internacionals dels drets humans podrien fer que aquesta política esdevingués gairebé impossible d'implementar.
Finalment, la legislació proposa multes per als propietaris de pàgines web que no compleixin la llei i amenaça entitats legals, com ara Facebook, VKontakte o Twitter amb sancions de fins a 6.000 dòlars per infracció.
És difícil d'imaginar, també, com un esquema com aquest es podria implementar internacionalment.
El segon projecte de llei (Iniciativa legislativa 428889-6 ) podria ampliar els poders policials i incrementar les sancions per terrorisme.
La legislació garanteix els drets dels Serveis Federals de Seguretat (successors russos postsoviètics de la KGB) per inspeccionar els viatgers de què actualment només gaudeix la policia regular.
Augmenta també les sentències màximes de presó per a crims relacionats amb el terrorisme.
Finalment, el tercer projecte de llei (Iniciativa legislativa 429986-6 ) podria implementar nous límits a les transferències de diners en línia.
Aquest esborrany de llei podria ampliar els límits respecte a les transaccions anònimes en línia i prohibir qualsevol tipus de transacció financera internacional en línia, en què l'operador electrònic (com ara PayPal, Yandex.Dengi, WebMoney) no coneix la identitat legal del client.
Aquesta legislació incrementa també les despeses d'operacions per a ONG i les obliga a informar per cada 3.000 dòlars invertits en donacions a l'estranger.
Actualment, les ONG estan obligades a informar cada 6.000 dòlars.
Les restriccions proposades respecte a les transferències en línia anònimes podrien ser significatives.
Actualment, a Rússia una persona pot dipositar fins a 1.200 dòlars en un sol compte anònim en línia, i pot pagar fins a 450 dòlars amb aquest compte mitjançant una sola transacció.
Sota la nova legislació, els russos no podran gastar més de 450 dòlars durant tot un mes des de qualsevol compte anònim en línia, i les transaccions úniques d'un dia quedaran limitades a només 30 dòlars (1000 rubles).
Es congelen els comptes electrònics de la societat civil?
Quants diners envien normalment els ciutadans russos quan fan transferències en línia de rubles?
Tingueu en compte la campanya per l'alcaldia de Moscou de l'agost del 2013 d'Alekséi Navalni, la qual va finançar majoritàriament amb donacions a través de Yandex.Dengi (un servei similar a PayPal).
Encara es pot accedir a l'auditoria pública de les donacions en línia a Navalni, i només amb un cop d'ull queda clar que un nombre considerable de transferències se situen per sobre dels 1.000 rubles.
Potser, com a forma d'anticipar la reacció negativa d'avui davant la mà dura amb què es gestionen les transferències anònimes de RuNet, al final de desembre del 2013, la Duma, de fet, va augmentar el balanç màxim permès per a comptes en línia amb identificació (no anònimes) de 100.000 rubles (3.000 dòlars) a 600.000 rubles (gairebé 18 mil dòlars).
Certament, l'impacte legislatiu potencial sobre projectes de micromecenatge (com la campanya per l'alcaldia de Navalni, les seves organitzacions anticorrupció i altres esforços de caire local) ha alarmat molts de la blogosfera russa.
L'escriptor i activista Arkadi Babtxenko, el qual gestiona el col·lectiu cívic anomenat "Periodistes sense intermediaris" , va publicar un post emotiu al blog del diari "Eco de Moscou" en què declara que la nova legislació destruirà qualsevol esforç de finançament del seu projecte, el qual promociona constantment a les seves xarxes socials (amb un enllaç per als lectors al compte de Yandex.Dengi del grup).
"Ara ja puc tancar el projecte amb la consciència tranquil·la", va anunciar fatídicament.
El guru de RuNet Anton Nosik va fer una publicació a LiveJournal en un to similar en què declarava que el russos que demanen pizzes per internet d'un cost superior als 1.000 rubles corren el risc de ser titllats de "terroristes".
Amb una hipèrbole encara més gran, el membre del consell municipal i economista Konstantin Yankauskas va anunciar en una publicació a Facebook que "sota l'excusa de lluitar contra el terrorisme, la Duma Federal prepara el tancament de Yandex.Dengi".
Com Babtxenko, Yankauskas també gestiona el seu propi col·lectiu cívic, un diari local als suburbis de Moscou, a Ziuzino, mitjançant el micromecenatge.
Curiosament, Babtxenko, Nosik i Yankauskas resten importància al fet que les limitacions proposades per a les transferències per internet s'apliquin exclusivament a comptes anònims.
Suposadament, el seu pànic rau en l'assumpció que els russos només donaran a les iniciatives cíviques si ho poden fer anònimament, sense alertar les autoritats de cap tendència aparentment "opositora".
Les reformes previstes poden haver-se elaborat per forçar els simpatitzants i partidaris de la societat civil russa a sortir a la llum i per minvar-ne així el nombre.
Fins i tot ara que la reforma encara no és llei, col·lectius civils com els de Babtxenko i Yankauskas estan lluny de l'èxit.
"Periodistes sense intermediaris" només té 110 "m'agrada" a Facebook, i "Jo visc a Ziuzino" té menys de 300 seguidors a VKontakte.
Mentre que el propietari del primer s'ha afanyat a anunciar el final de l'activitat, i que el cap de l'últim ha afirmat immediatament que "Yandex.Dengi tancarà", sembla que algunes iniciatives en línia amb problemes podrien estar utilitzant l'última reprimenda de RuNet per salvar-se ells mateixos de l'ordinària desgràcia de la impopularitat.
Segons el diari Vedomosti , els projectes de llei s'han estat elaborant durant un temps, però una cadena recent d'atacs terroristes a la ciutat de Volgograd n'ha accelerat el procés.
Quatre dels patrocinadors de la llei són antics treballadors de l'aparell de seguretat rus (incloent-hi un antic fiscal, dos antics agents de la FSB -Servei Federal de Seguretat rus- i un antic vicepresident del Comitè Federal de Política d'Informació).
L'esborrany de la llei es va elaborar en sessions privades amb representants del Rosfinmonitoring (una agència per la prevenció del blanqueig de capital), el Servei Federal de Seguretat i el Ministeri de l'Interior.
Siguin quins siguin els motius ocults dels legisladors russos i les estratègies de recaptació dels col·lectius civils, aquest moviment per reduir la privacitat que ofereix l'intercanvi en línia tindrà un efecte inevitable i esgarrifós sobre l'organització dels internautes del país.
Un dels autors del projecte de llei, Oleg Denisenko, fins i tot va admetre al diari Kommersant que la legislació "serà impopular".
Mentre que la Duma debat i revisa els projectes de llei durant les properes setmanes, Denisenko sabrà si els seus col·legues opinen com ell sobre si la lluita contra el terrorisme justifica tots aquests sacrificis.
Les reaccions inicials de RuNet, tot i així, indiquen que les mesures proposades mai no seran populars entre els bloguers dels país.
Els manifestants ucraïnesos toquen "Imagine" de Lennon en directe per als antiavalots
El 18 de desembre del 2013, el músic i compositor nord-americà Sean Lennon (fill de John Lennon i Yoko Ono) va compartir una fotografia al seu mur de Facebook en què es veu un pianista que toca la famosa cançó de John Lennon "Imagine" a les files dels antiavalots ucraïnesos.
En una setmana, la fotografia ha aconseguit més de 16.900 "m'agrada" i s'ha compartit més de 6.100 vegades.
Captura de pantalla de les pujades a Facebook amb telèfon mòbil de Sean Lennon.
La fotografia presenta un home que toca "Imagine" davant dels antiavalots a Kíev, Ucraïna.
Aquest acte tan artístic va tenir lloc a Kíev, Ucraïna, durant les manifestacions EuroMaidan, que encara perduren.
Activistes no partisans del grup Sector Cívic de l'Euromaidan es van encarregar de conceptualitzar-lo i de dur-lo a terme.
"Els patriotes de debò trien noms patriòtics" al Tadjikistan
Al Tadjikistan, en plena Àsia central, el nom de les persones ha deixat d'ésser una qüestió privada.
Les autoritats del país insisteixen que el nom també és un indicador del grau de patriotisme de qui el porta.
Cognoms de tipus eslau
Quan es va desintegrar la Unió Soviètica el 1991, la majoria de la població del Tadjikistan tenia cognoms d'estil eslau acabats en "ov" i "ev" (o "ova" i "eva") i els patronímics acabats en "ovitx" i "evitx" (o "ovna" i "evna").
El 2007, amb tot, en un intent d'emfasitzar el trencament amb la cultura russa dominant, el president tadjik, Emomali Xaripovitx Rahmonov, va fer caure el seu patronímic i el "ov" del seu cognom per a convertir-se en Emomali Rahmon.
També va aconsellar els pares del país a enregistrar els seus fills amb noms tadjiks "correctes".
Molts alts càrrecs van seguir l'exemple de Rahmon i van eliminar el patronímic i el final eslau del seu cognom.
Molts tadjiks que havien eliminat el final eslau del seu cognom al passaport han recuperat ara el d'abans.
Foto de Wikimedia Commons.
Molts tadjiks del carrer, en canvi, s'han mostrat renuents a perdre el cognom d'estil eslau i no han vist la necessitat de canviar-se'l.
N'hi ha, fins i tot, que pensen que canviar el nom demana massa maldecaps burocràtics i pagaments de sotamà.
A més a més, molts dels qui es van modificar el final del cognom se'n van penedir aviat.
Entre un milió i un milió i mig de tadjiks treballen actualment a Rússia i envien a casa diners essencials per a mantenir com a mínim la meitat de la població del país fora de la pobresa.
A mesura que augmentava la dificultat per a obtenir feina a Rússia i l'assetjament de la policia i els agents d'immigració esdevenia norma, als treballadors tadjiks no els va passar per alt que els qui mantenien les terminacions eslaves en "ov" eren tractats millor que no pas els qui s'havien modificat el cognom.
Això va empènyer molts tadjiks a recuperar el cognom de sonoritat eslava.
Cognoms "antipatriòtics"
Sembla que la renuència dels tadjiks a adoptar congoms nacionals "autèntics" continua preocupant les autoritats.
En un informe recent, el fiscal general del Tadjikistan, Xerkhon Salimzoda, va dir que el rebuig de la població a fer caure el final eslau del cognom demonstrava "el baix nivell de consciència nacional i patriotisme".
L'informe de Salimzoda, publicat al diari oficial governamental Jumhuriyat el 18 de gener, deia que durant els últims tres anys més de cinc-cents estudiants de tres universitats de la capital, Duixanbé, havien tornat als cognoms d'estil eslau, mentre que només dos estudiants havien optat per fer caure aquestes terminacions.
Cal esmentar que el mateix Salimzoda era conegut com a Salimov abans de canviar-se el cognom el 2007.
Aquest comunicat oficial va generar enrenou entre els usuaris de les xarxes socials del país.
Molts internautes consideraven que Salimzoda havia anat massa lluny suggerint que polir el cognom de finals "estrangers" era un signe de patriotisme.
El bloguer Rishdor escrivia :
Algú podria aclarir-li quina és la feina del fiscal general i en què no s'hauria de ficar?
En què es volen immiscir tota aquesta colla d'autoritats?
És cosa dels pares i les famílies, de decidir com es diuen els seus fills.
Ningú no ho ha de preguntar a l'estat.
Ells ho regulen tot.
Que potser publicaran un decret amb la llista de tots els noms patriòtics perquè els pares puguin elegir-lo?
No passarà mai.
És el nostre dret d'elegir noms per nosaltres mateixos i els nostres fills.
Canviar-te el nom de Salimov a Salimzoda no et fa patriota.
Què et fa pensar que algú que es digui Salimov o fins i tot Ivanov no pot ser més patriota que algú que es digui Salimzoda?
Un cognom, de fet, no és indicador de res.
Pots canviar-te'l per Khayam o Rudaki o Somoni , però això no et canviarà com a ésser humà.
La merda continua essent merda fins i tot sense una terminació en "ov".
Molts usuaris d'internet es van sorprendre pel fet que el comunicat provingués d'una personalitat oficial amb ben poques responsabilitats en temes de noms.
A l'apartat de comentaris del portal Ozodi.org, Rustam es preguntava :
Què té a veure el fiscal general amb els noms???
Aquesta qüestió no té res a veure amb la seva feina, oi?
A més, cadascú pot elegir el nom que li agradi.
Per què hauríem d'interferir en una qüestió privada i individual?
Paral·lelament, sembla que uns quants internautes simpatitzaven amb el disgust oficial dels cognoms que sonen "estrangers".
Responent a Rishdor, Kholiknazar opinava :
Tens raó, no és la tasca del fiscal .
Amb tot, l'entenc.
Es preocupa per la nostra nació.
No som Ivans i, Déu ho vulgui, mai no esdevindrem Ivans.
Tenim noms genuïns ben antics i bonics i els hauríem de fer servir en comptes dels d'origen rus.
Això mateix s'hauria de fer amb els cognoms.
Un tadjik que es vulgui respectar i que estigui orgullós de la nostra història mil·lenària no hauria de dur un cognom de flaire russa.
Naimjon afegia :
Els patriotes de debò elegeixen noms patriòtics.
I a Ozodi.org, D.
Haurien d'escriure una llei de noms que fos obligatòria per a tots els nounats.
Haurien d'escriure estàndards de noms basats en noms tadjiks i prohibir els finals en "ov" i "vitx". És l'única manera d'establir un sistema de noms tadjik.
El debat sobre les pràctiques "correctes" continua en dues webs de notícies ben populars, News.tj i Ozodi.org (ací i ací) .
Reflecteix un debat més profund al país sobre com hauria de ser la "autèntica" cultura nacional tadjika i què significa ésser tadjik en general.
Alguns ciutadans creuen que el país hauria de trencar clarament amb el passat soviètic i la influència de la cultura russa, tornar a l'alfabet persa i polir la llengua tadjik de totes les "impureses" adoptades durant el període soviètic.
I alguns altres suggereixen que el país hauria de mantenir els elements de la cultura soviètica i russa que caracteritza la nació tadjik moderna.
Hi ha encara algunes opinions matisades sobre com hauria d'ésser el nou Tadjikistan.
Aquestes opinions sovint afloren en debats als mitjans socials sobre festes (tant antigues com noves), monuments, història i símbols nacionals.
Els solters xinesos busquen parella al Vietnam Sense èxit en la cerca de l'amor a la Xina?
Per què no cercar-lo al Vietnam?
Els solters xinesos hi poden trobar "l'amor de veritat" o, més concretament, "esposes que no exigiran apartaments o vehicles personals com a precondició per al matrimoni".
Aquesta és la promesa que ha fet una reconeguda pàgina web xinesa de compra en línia, 55 Tuan, i ofereix un viatge gratuït al Vietnam a un determinat nombre de cors solitaris amb motiu del dia del solter a la Xina, l'11 de novembre.
A causa del cost cada vegada més elevat que suposa casar-se amb una dona xinesa, les famílies de les quals sovint exigeixen regals extraordinaris a canvi de la mà de la seva filla, i del desequilibri entre el nombre superior d'homes respecte al de les dones, cada vegada més xinesos solters busquen l'amor a l'estranger.
El resultat: 28.629 xinesos plens a vessar d'esperança han participat a la promoció de 55 Tuan.
Publicitat de la pàgina web 55 Tuan que anuncia el viatge gratuït per alguns homes solters cap al Vietnam l'11 de novembre, diada dels solters a la Xina.
El mercat del matrimoni a la Xina és competitiu i car
Aquests darrers anys, cada vegada més homes han expressat a la xarxa la frustració que suposa l'alt cost del matrimoni a la Xina.
El costum vol que la família de la futura esposa faci una llista de peticions força específiques, condició prèvia al matrimoni.
Un apartament, un cotxe i un treball estable que generi un salari elevat són les majors prioritats a la llista dels pares de la futura esposa.
No obstant això, és pràcticament impossible que un solter disposi d'ingressos mitjans per comprar tot sol un apartament.
El contrast és clar, i és que casar-se amb una vietnamita costarà tan sols unes desenes de milers de iuans (alguns milers d'euros), abastable a molts de xinesos solters.
La guinda del pastís: la creença popular diu que les noies vietnamites són treballadores i senzilles i que ho donen tot per la família.
La falta d'equilibri a la proporció entre homes i dones a la Xina també contribueix a l'escassedat de dones al mercat del matrimoni xinès.
Segons un estudi publicat a Ifeng News, la proporció actual a la Xina és de 119 homes per cada 100 dones.
En algunes regions, el nombre d'homes arriba a 130 per cada 100 dones.
Aquest desequilibri prové de l'antiga tradició xinesa d'atribuir als nens homes un valor més elevat que a les nenes.
Si a tot això afegim la política del fill únic i l'ecografia que permet conèixer el sexe del fetus durant la gestació, el resultat és que aquesta preferència pels nens ha afavorit un gran desequilibri al percentatge de nounats de cada sexe, especialment a les regions rurals més llunyanes.
Per exemple, a Wuxue (武穴), a la província d'Hubei, el nombre de nens és de 198,3 per cada 100 nenes, segons el cinquè cens de la població xinesa .
En el cas del Vietnam, abans era el contrari: les dones eren més nombroses que els homes.
Aquests darrers anys, emperò, la població masculina ha superat lleugerament la femenina, i aquesta tendència s'ha accentuat a poc a poc ara que cada vegada més dones vietnamites han optat per casar-se amb estrangers i, així, assegurar-se una vida millor.
Des de l'inici d'aquest segle, més de 294.000 dones vietnamites provinents de regions pobres s'han casat amb estrangers , entre els quals els més populars són els xinesos i els coreans.
Tanmateix, la freqüència dels fraus pel que fa als casaments entre xinesos i vietnamites s'ha incrementat.
Cada vegada és més freqüent que les esposes vietnamites deixen el seu marit xinès poc després de la seva entrada a la Xina.
En alguns casos, els intermediaris d'aquests matrimonis concertats estan implicats en aquest tipus d'estafa.
En resposta a aquesta situació, les autoritats policials de la Xina han anunciat que emprendran mesures per aturar aquestes xarxes comercials de matrimonis concertats amb dones vietnamites.
Per què no casar-se amb una dona estrangera a un preu més assequible?
En aquest context, els anuncis de 55 Tuan han provocat grans debats a la xarxa.
La pàgina web en qüestió ha defensat que aquesta loteria tenia l'objectiu d'oferir a un grup de solters afortunats un viatge gratuït al Vietnam.
Si se'n donava cap, de casament, seria exclusivament fruit de l'amor.
Encara que el comerç internacional de matrimonis concertats i de dones encarregades per correu estigui considerat per la societat civil internacional com una mena de tràfic humà i, per aquesta raó, immoral, un nombre significatiu d'internautes xinesos es manifesta contra la repressió policial envers aquestes "agències matrimonials" a la popular plataforma de microblogs Sina Weibo.
L'escriptor Shang Jianguo estima que el desig dels consumidors xinesos d'utilitzar les xarxes de compra d'esposes vietnamites no fa altra cosa que reflectir l'agreujament d'un problema provocat pel desequilibri de sexes i el seu impacte al mercat del matrimoni:
El fenomen de "la compra col·lectiva d'esposes vietnamites" revela el problema social de l'excés d'homes.
Segons el sisè cens de la població, l'informe assenyala que la proporció entre els sexes dels individus solters de la generació posterior als anys 80 era de 136 homes per cada 100 dones, i, per a aquells que van néixer després dels anys 70, de 206 per cada 100 dones.
El nombre d'homes d'entre 30 i 39 anys encara solters era de 11.959.000, mentre que el de nombre de de dones era de 5.820.000.
@Zhazi77 ha atès l'edat de casar-se i comença a preocupar-se pel seu futur:
Sóc estudiant de màster.
Vaig néixer en una família pobre i no sé si podré guanyar més de 2.500 iuans (uns 300 euros) al mes quan obtingui la meva titulació.
En aquestes condicions, donaré les gràcies al món si esdevinc casat abans dels 35 anys!
Jiu Hengxing, un comercial a una empresa informàtica de plataformes de microblogs, escriu que el matrimoni és una mena d'economia i que, així, sembla raonable que cerquin una dona més enllà de les fronteres xineses:
És molt difícil trobar una esposa si no teniu un apartament o un cotxe en una gran ciutat.
Si la noia vol casar-se amb algú, fins i tot heu de negociar amb la mare.
Com que el cost del matrimoni és cada vegada més elevat, per què no casar-se a amb una dona estrangera a un preu més assequible?
Atès que la institució del matrimoni està relacionada amb el desenvolupament de la propietat personal a la Xina, "Big eye brother" es mofa del desig de la policia d'afrontar les xarxes de compra d'esposes vietnamites per defensar els interessos de la pressió immobiliària:
És evident que la policia ha d'actuar contra aquestes xarxes de matrimonis concertats amb vietnamites, perquè si tots els homes es casessin amb dones vietnamites, què serà del sector immobiliari xinès?
Yuan Yi, periodista, no pensa que aquestes relacions siguin durables precisament:
Vaig assabentar-me d'aquesta història dels matrimonis amb dones vietnamites en veure un documental d'esposes vietnamites a Taiwan.
Moltes belleses vietnamites es casen amb homes de la Xina continental o de Taiwan a causa de les diferències entre rics i pobres, però aquests matrimonis mixtes només poden durar si la parella pot vèncer les diferències culturals.
FOTOS: Humans de les Comores, Madagascar i les illes Mascarenyes
El concepte d'"Els humans de _____" és un projecte fotogràfic que presenta retrats del carrer i entrevistes a gent corrent de tot el món.
Amb el seu origen als populars Humans of New York de Brandon Stanton, la idea ha generat centenes d'spin-off arreu del món, des d'Amèrica Llatina fins al sud d'Àsia, passant per Orient Mitjà i Àfrica del nord.
Tot i que l'illa africana de Madagascar, a l'oceà Índic, disposa del seu propi projecte d'Humans, el fenomen encara no ha pres el vol a les illes properes Mascarenyes a l'oest o les Comores al nord-oest.
Esperem que el gran nombre de fotògrafs talentosos de la regió accepten el repte.
Per començar, ací teniu unes poques fotografies de Comores, Madagascar, Maurici i Reunió.
Humans de les Comores
La següent foto va ser feta per David Stanley a Moroni, la capital de Grande Comore (Ngazidja).
Es pot veure una dona jove transportant una ampolla d'aigua.
L'accés a aigua potable és encara una lluita en moltes parts de Comores:
Xiquets recollint aigua d'aixetes públiques a Moroni, Grande Comores, Unió de les Comores.
Foto de David Stanley, CC License BY-2.0.
Humans de Madagascar
Joey Ayoub, un col·laborador de Global Voices que recentment publicà un article de fotos d'humans d'Orient Mitjà i del nord d'Àfrica, va ajudar a crear la pàgina de Facebook per als humans de Madagascar.
Després passà el projecte a Lalah Ariniana, també col·laboradora de Global Voices, que viu a Madagascar.
Ací teniu l'última publicació a la pàgina de Facebook de Humans of Madagascar :
"Tarika Mainty", una banda creada per xiquets que toquen la bateria i ballen al carrer de la capital, per Lalah Ariniaina amb la seua autorització.
A l'entrada del blog que l'acompanya, Lalah entra en els detalls sobre la vida d'aquests tres xiquets que començaren la banda per guanyar-se la vida :
Vaig conèixer tres xiquets que potser tenien uns deu anys.
Crearen la banda "Mainty" ("negre" en malgaix).
Fabrice, a la bateria; Christian fa servir una botzina casera (com les dels aniversaris); i Cedric ofereix el ball.
Fan xicotetes actuacions al carrer pels barris turístics del centre d'Antananarivo.
Humans de Maurici
Encara no hi ha un blog del humans de Maurici, així que la pàgina de Humans of Dubai publicaren unes poques fotos per iniciar el projecte.
Ací hi ha una foto d'un típic quiosc a Port Louis:
Home davant d'un quiosc a Port Louis, via Humans of Dubai i amb autorització.
Humans de Reunió
La pàgina dels humans de la Reunió tampoc no s'ha creat encara, però un bon lloc per començar són les fotos publicades per la pàgina de Facebook Ile de La Réunion Tourisme (IRT) .
Proporcionen una ampla varietat de fotografies que il·lustren la diversitat de l'illa.
Ací teniu una foto d'artistes de Saint Maxime, a l'illa de la Reunió:
Maxime Laope i els seus fills a la Reunió, amb autorització.
INFOGRÀFIC: Les noves lleis antidemocràtiques d'Ucraïna
El 16 de gener del 2014, el Parlament ucraïnès va adoptar una sèrie de propostes de llei que suposen una violació severa del procediment de vot.
La tarda del mateix dia, però, el president Ianukòvitx va signar-ne l'entrada en vigor.
A sota teniu un infogràfic del moviment cívic CHESNO que destaca les iniciatives legislatives més importats que van entrar en vigor el 17 de gener del 2014.
La societat civil ucraïnesa demana una investigació internacional sobre les activitats econòmiques de Ianukòvitx
Mentre que les manifestacions Euromaidan en contra del govern duren ja quatre setmanes a Ucraïna, els representants de la societat civil ucraïnesa demanen als líders de la Unió Europea, als Estats Units, a les seves agències d'aplicació de la llei i a les institucions financeres que investiguin els presumptes indicis de corrupció i de blanqueig de diners del president ucraïnès, Víktor Ianukòvitx, i del seu fill, Oleksandr Ianukòvitx.
Els activistes han recopilat la informació i la presenten en infogràfics publicats recentment a http://www.yanukovich.info.
A la pàgina web fan una crida oberta que diu :
Creiem que el règim autoritari del president Víktor Ianukòvitx s'ha nodrit de beneficis provinents d'activitats de corrupció que s'han blanquejat a través del sistema financer internacional per mitjà d'una xarxa d'empreses fantasma i d'intermediaris professionals.
Considerem que l'ús del sistema financer internacional per donar suport al règim de Ianukòvitx és inacceptable, el qual dispersa les manifestacions pacífiques a través de la violència, organitza pallisses horripilants de gent indefensa i promou judicis irregulars en què se'ls condemna a penes de presó.
Les autoritats islàmiques decomissen bíblies a Malàisia per utilizar "Al·là" en referència a Déu
Més de 300 bíblies van ser decomissades a les oficines de la Societat Bíblica de Malàisia durant una batuda duta a terme pel Departament Religiós Islàmic de Selangor (JAIS) amb la voluntat de fer complir la llei que prohibeix als no musulmans utilitzar la paraula Al·là en les seues publicacions religioses.
A la traducció bahasa (llengua indonèsia) de la Bíblia s'empra Al·là per referir-se a Déu.
El Decret de 1988 per a les Confessions no Islàmiques (Control de Propagació entre els Musulmans) consta de 25 paraules i frases que les persones no musulmanes no poden utilitzar.
Fa uns mesos, el Tribunal d'Apel·lacions va dictaminar que un periòdic catòlic no podia emprar el mot "Al·là" per referir-se a Déu perquè podia crear confusió entre els musulmans.
La qüestió provocà un intens debat a Malàisia, que és un país majoritàriament musulmà.
Aproximadament el 10 per cent de la població són cristians que han utilitzat el terme Al·là per referir-se a Déu de manera habitual en les seues publicacions i rituals des de fa molts anys.
Malgrat la decisió del tribunal, un capellà va declarar que ell continuaria fent servir "Al·là" a la missa, cosa que enfurismà alguns grups musulmans.
La Secretaria de Solidaritat Musulmana de Klang, una coalició d'ONG musulmanes, han convocat protestes al carrer per denunciar que persones no musulmanes utilitzen "Al·là".
A la següent foto de Twitter apareixen alguns musulmans progressistes que mostren la seua solidaritat als cristians després que certs grups musulmans van prometre protestes majors.
Un grup de musulmans mostra el seu suport a l'Església per la pau i l'harmonia.
Ben fet per part dels moderats musulmans de Malàisia.
Mentrestant, el Consell Nacional Consultiu per a la Unitat treballava en una proposta de 10 punts per resoldre l'assumpte pacíficament.
Una de les propostes és posar una etiqueta de "Publicació cristiana" a les bíblies i una creu per evitar confondre els musulmans.
La periodista June H.L. Wong pensa que un comitè internacional pot ajudar Malàisia a trobar una solució a la polèmica:
...si nosaltres sols no ho podem resoldre internament, potser deuríem cercar un comitè internacional d'experts eminents que actuen com a mediadors per ajudar-nos a sortir d'aquest atzucac de forma raonable i equitativa.
No ens hem d'avergonyir per cercar ajuda externa en temps de crisi i si açò no és una crisi, no sé què és.
Diverses organitzacions juvenils de la Xina insten tots els partits a ser tolerants i respectuosos:
A un país pluralista com el nostre, tots els partits han de ser tolerants i respectuosos i tractar d'entendre's els uns als altres.
També fem una crida a ambdues parts per tal que contribuïsquen activament a les converses que treballen per donar solució al problema a partir de la justícia i l'harmonia.
Melati Timur discrepa de l'argument que diu que l'ús del mot Al·là per part dels cristians podria debilitar la fe dels musulmans:
Per què es considera la fe musulmana la més fràgil, la més necessitada de protecció?
No se'ns diu constantment com de superior n'és aquesta fe, la fe de la majoria i de les elits polítiques?
Si és tan superior, per què sembla tan inevitable la nostra confusió en comparació amb la gent d'altres creences?
Insinueu que, de fet, hi ha quelcom d'erroni en la nostra fe, alguna cosa tan pròxima a la superfície que el mer ús per part dels cristians d'un mot àrab que significa Déu ho deixarà tot al descobert i ens allunyarà així de l'islam en massa?
La bloguera Lucia Lai tampoc creu que els musulmans es confondran si els cristians empren el terme Al·là:
Núm.
1: Un musulmà va diumenge a l'església a escoltar els seus sermons? Si no, com es pot confondre?
Simple! És perquè no confieu en els vostres germans musulmans, penseu que la seua fe és tan feble que només per escoltar-ho, es confondran o es convertiran.
Marina Mahathir, la filla de l'exprimer ministre de Malàisia Mahathir Mohamad, va expressar la seua solidaritat amb els cristians anant a una missa:
A l'església de Nostra Senyora de Lorda a Klang ensenyant el que realment significa "l'islam és una religió de pau"...
El bloguer Anas Zubedy intenta indagar més profundament en el perquè alguns musulmans no se senten còmodes amb l'ús cristià de la paraula Al·là:
El seu recel és en certa manera comprensible, donades les temptatives per part d'alguns missioners cristians durant l'època colonial d'imposar la seua religió als musulmans i a la gent d'altres creences.
Fins i tot al període postcolonial açò ha continuat, encara que de manera diferent i a través d'altres vies.
La imatge en miniatura és de @fzdotcom
#Lobbytweet per una major transparència a la política alemanya
En molts països, Twitter s'ha convertit en la segona xarxa social pel que fa al nombre d'usuaris, després de Facebook.
No obstant això, a Alemanya, Twitter no és ni de lluny tan popular com a països com el Brasil, els EUA, Espanya o Turquia.
A Alemanya, el nombre d'usuaris de Twitter és similar al d'un país petit com els Països Baixos, mentre que la població alemanya és quasi cinc vegades superior.
Un blog de The Economist ja ha plantejat la pregunta "Why Do Germans Shun Twitter" (Per què els alemanys eviten Twitter) , i ha arribat a la conclusió que la transparència de Twitter contradiu la necessitat de privacitat dels alemanys.
Aquesta transparència de Twitter podria ser només una idea per a donar més llum a l'obscuritat de la intrigant política alemanya.
Al seu blog, Hamburger Wahlbeobachter , Martin Fuchs ha demanat als polítics alemanys que informen de les seues reunions amb els grups de pressió o lobbies mitjançant la publicació de l'etiqueta #Lobbytweet a Twitter.
Alguns polítics ja publiquen aquestes cites als seus llocs web. Tabea Rößner, diputada dels verds al Parlament alemany, publica a la seua pàgina de Facebook una llista dels regals més extravagants que han fet els lobbies.
La publicació dels Lobbytweets podria fer públiques aquest tipus de reunions i podria proporcionar als ciutadans, periodistes o ONG una petita idea -o fins i tot una idea total- de les dimensions del lobbisme.
La iniciativa de l'autor del blog Hamburger Wahlbeobachter té el seu origen en una piulada de la diputada verda del Parlament alemany Agnieszka Brugger, en què anuncia que retorna el regal que li envien els grups de pressió.
Agnieszka Brugger va retornar, per exemple, un regal de l'empresa Initiative Neue Soziale Marktwirtschaft (INSM) i va publicar la piulada següent:
Bona acció!
RT @wahl_beobachter: "Comencem amb la foto de @agnieszka_mdb.
Transparència al lobbisme-> http://t.co/Hnu5Ukaze7 #LobbyTweet"
El periodista Claus Hesseling (@the_claus) també considera que és una idea que val la pena recomanar:
Genial idea de @wahl_beobachter: Els polítics haurien de piular sobre els regals que reben per part de les empreses #LobbyTweet http://t.co/KLYR8l84uH
El precursor d'aquesta iniciativa, Martin Fuchs, va donar una benvinguda eufòrica als primers polítics que van utilitzar el #Lobbytweet:
Magnífic, amb els parlamentaris @marcobuelow i @netnrd @mmarsching, els primers que utilitzen el #LobbyTweet http://t.co/Ke26ZF1w1c #PIRATEN (Pirates) #SPD (Partit Socialdemòcrata d'Alemanya)
La iniciativa del #Lobbytweet no eximeix els polítics de la seua responsabilitat de crear lleis que aconseguisquen una major transparència.
L'associació sense ànim de lucre LobbyControl i altres organitzacions pressionen els polítics des de fa temps perquè inicien un registre obligatori dels grups de pressió i perquè creen una llei contra els suborns als parlamentaris.
Els #Lobbytweets podrien ser com a mínim un petit pas en direcció a la transparència del lobbisme.
Lufsig, el ninot de peluix d'Ikea, es converteix en una icona de les protestes a Hong Kong
Cartell de la pàgina del llop de peluix Lufsig d'Ikea a Facebook.
Un manifestant va llançar un llop de peluix anomenat Lufsig, del gegant de mobles i decoració Ikea, al cap executiu de la ciutat de Hong Kong, CY Leung, durant el discurs que va fer el 7 de desembre en una reunió comunitària de consulta, tot acusant el líder de falta de compromís amb la reforma democràtica de la ciutat.
L'elecció de Lufsig com a símbol de la protesta no ha estat casual.
A principis de 2012, CY Leung es va guanyar el sobrenom de «el llop» durant les eleccions a cap executiu.
A més a més, la pronunciació en cantonès de la traducció de Lufsig en xinès continental és «Lo Mo Sai» (路姆西), que té certa similitud amb l'expressió ofensiva «el c**y de ta mare» i la paraula «llançar» sona, en cantonès, com «f***e», cosa que dota el fet de llançar el Lufsig al cap executiu d'un nou significat encara més ofensiu i vulgar.
Tot i que la grolleria que implica l'acció simbòlica dificulta que els grans mitjans de comunicació facin ressò del missatge, a la xarxa la història ha corregut com un virus en menys de dos dies.
Aquesta mateixa tarda, s'ha creat una pàgina del ninot de peluix a Facebook per tal de celebrar la protesta i de recopilar-ne paròdies gràfiques.
Vinyeta política de l'usuari keyboard fighter, de la pàgina de Lufsig a Facebook.
El dia després de la protesta, Lufsig ja s'havia convertit en un mem d'internet similar al Cavall d'Herba i Fang, que representa el desafiament simbòlic a la censura d'internet a la Xina.
El seguidors de Lufsig es van afanyar a fer-se amb el ninot de peluix a Ikea i a les plataformes de compra en línia.
Al cap de poc temps es va estendre el rumor que Ikea havia retirat Lufsig de les prestatgeries i, com a resposta a aquest fet, el 9 de desembre es va crear un esdeveniment a Facebook amb la intenció de demanar a Ikea que «alliberés» Lufsig .
Ruby Lai es trobava entre els molts que buscaven un Lufsig.
El dia 9 de desembre, va córrer des de l'Ikea de Shatin a l'Ikea de Kowloon i va tenir la sort d'aconseguir-ne quatre.
Va descriure aquesta compra tan delirant a inmediahk.net, una plataforma de periodisme ciutadà:
Vaig arribar a l'Ikea de Kowloon a les 3 de la tarda, i vaig pujar 3 o 4 plantes però no vaig trobar cap Lufsig.
Al final, vaig trobar la zona dels ninots de peluix només per constatar que les prestatgeries de Lufsig eren buides!
Quatre prestatgeries senceres buides!
Gairebé em vaig desmaiar, ben bé com si la meva xicota m'hagués dit que l'endemà es casaria amb algú altre.
Vaig veure altres joves que s'hi apropaven amb la mateixa cara de decepció.
Ens vam mirar i vam començar a parlar:
Jo: Maleït sia, està tot venut!
Vinc des de Shatin!
Ah Nan: Jo des de Sheung Shui!
Ah Buk: I jo des de Wong Ta Sin... Però el dependent ha dit que reposaran l'article ben aviat.
No vaig poder estar-me'n i vaig arrencar a córrer per parlar amb un venedor d'Ikea que se'ns apropava.
Jo: Que és vostè l'encarregat de les joguines?
Venedor: Sí, el carregament arribarà a les 4, podeu esperar a prop del número 42 dels carretons.
Disseny basat en el còmic japonès «Attack on Titan».
Imatge de la pàgina web de Facebook de Lufsig.
Van arribar 300 Lufsig, i la Ruby i els seus nous amics van tenir la sort d'aconseguir-ne cinc cadascun.
A més, va tenir la generositat de vendre'n un dels seus a un home que havia estat esperant 30 minuts en va:
Més de 100 persones feien cua i unes quantes desenes no van poder aconseguir el ninot perquè molts d'aquells que els anaven per davant en van comprar més de cinc.
Alguns ens van abordar per demanar-nos que els els venguéssim.
Jo vaig contestar que només els vendria a aquells que feia més de mitja hora que s'hi esperaven.
Al final vaig vendre'n un al Sr. M que havia vingut de Shatin i que feia més de 30 minuts que s'hi esperava, i Ah Nan també en va vendre un dels seus a una persona de la cua.
Quan ja érem a punt de marxar de l'Ikea, un noi amb edat d'anar a l'institut em va demanar que li'n vengués un i va dir: «acabo d'arribar des de Tin Shui Wai!» .
Yuen Chan, periodista, va explicar l'origen de l'afició pels Lufsig al seu blog de la pàgina web de notícies Huffington Post:
L'afició pels Lufsig té els seus crítics: aquells que veuen un ramat d'ovelles que segueixen cegament la darrera moda o les masses que compren el ninot com a símptoma d'una malaltia mental col·lectiva.
Jo ho veig més com una manera que els xinesos diguin «s'ha de trobar l'alegria en la pena».
Fins i tot tenint en compte que m'agrada l'humor negre de Lufsig, intento imaginar-me per què ho trobo subversiu.
Va ser només després de parlar amb la Ruby que em vaig adonar que Lufsig, o Lo Mo Sai, havia superat la pròpia vulgaritat de la frase que sona igual que el seu nom.
El nom ja no sembla un insult agressiu ni misogin, s'ha convertit en un símbol de solidaritat i de protesta.
Frisso per rebre el ninot que s'ha convertit de manera tant ràpida en una icona de la nostra societat.
Segons l'explicació oficial d'Ikea Suècia , la paraula «Lufsig» prové de la paraula sueca «lufsa», un verb que significa «caminar amb dificultat» o «coixejar».
A l'hora d'afegir-hi el sufix –ig, es converteix en un adjectiu que vol dir «maldestre», «espellifat» i «desmanegat».
L'última resposta d'Ikea a inmediahk.net expressava el seu desgrat per la traducció desafortunada de Lufsig al cantonès i la corregia per «Lu Fuk Sai».
Però si hem de jutjar a partir de les reaccions a la notícia que va publicar inmediahk a Facebook, el nou nom no agrada als internautes.
En resposta a aquesta bogeria, CY Leung va publicar l'11 de desembre una foto amb Lufsig al seu lloc al govern i va dir que n'havia comprat un per regalar-lo a la seva filla per Nadal.
El cap executiu, CY Leung, es va fer una foto amb Lufsig com a resposta a la bogeria pel ninot.
Pràctiques poc ètiques en un hospital de Bangla Desh
Emma Clare Burton-Chowdhoury, anglesa casada amb un bengalí i resident a Dhaka, Bangla Desh, escriu al seu blog sobre l'experiència de donar a llum la seva filla en un hospital privat de la república:
L'equip pediàtric de l'Apollo va rebre amb els braços oberts el naixement prematur de la nostra filla perquè, molt convenientment, les atencions especials que va rebre van incrementar la factura que vam haver de pagar a l'hospital.
Recordem la lluita anticolonial de Lumumba al Congo
Patrice Émery Lumumba va ésser un dels caps independentistes congolesos i el primer dirigent elegit democràticament de la República Democràtica del Congo (RDC).
Fou assassinat fa cinquanta-tres anys, el 17 de gener de 1961, en circumstàncies que encara no s'han pogut esclarir.
Lumumba, un referent de la lluita anticolonial a l'Àfrica, va ser exclòs del poder perquè es va oposar a la secessió de la província de Katanga, secundada per Bèlgica i rica en minerals.
El seu successor, Joseph-Desiré Mobutu, amb els seus escamots, va arrestar Lumumba i el va executar.
La seva mort fou la culminació d'una turbulenta etapa política al país, coneguda com la crisi del Congo.
Els ciutadans congolesos i de tot el món han recordat el dirigent en l'aniversari de la seva mort:
Patrice #Lumumba fou assassinat avui fa cinquanta-tres anys.
El país i la regió pels quals va morir encara continuen esmicolats.
Et recordem!
Van esmicolar-ne el cos i el van llançar en un dipòsit d'àcid.
Cinquanta-tres anys després, ningú no ha assumit encara aquell acte.
L'última carta que va escriure a la seva dona Pauline abans de morir s'ha compartit molt en línia, aquests dies.
El blog comunitari Quartier Libres ha publicat el text, on Lumumba escriu :
L'únic que puc dir és això: mort o viu, lliure o empresonat, no és una cosa personal.
És sobre el Congo, el nostre malaurat poble, la independència del qual han transformat en una gàbia.
I no estem sols.
L'Àfrica, l'Àsia i els pobles lliures o que lluiten per la seva llibertat a tots els racons del planeta sempre seran al costat dels milions de congolesos que no abandonaran la lluita mentre hi hagi un colonitzador o mercenari al país.
Als meus fills que deixo, i que potser no tornaré a veure mai més, els vull dir que el futur del Congo és bo i que espero d'ells, i de cada congolès, que compleixin la sagrada tasca de restablir la nostra independència i la nostra sobirania.
Sense dignitat no hi ha llibertat, sense justícia no hi ha dignitat i sense independència no hi ha homes ni dones lliures.
A la revista CeaseFire, Georges Nzongola-Ntalaja, professor d'estudis africans i afroamericans de la Universitat de Carolina del Nord, i Jonathan Jacobs, un escriptor i activista londinenc, explicaven la importància del llegat de Lumumba :
D'acord amb informacions no confirmades, Walter Kansteiner, secretari d'Estat sobre Afers Africans dels EUA amb el president George W. Bush entre el juny del 2001 i el novembre del 2003, va dissenyar un pla per a dividir el Congo en quatre països.
La justificació per a aquesta balcanització era que, en les dimensions actuals, el país era massa gros i ingovernable.
De fet, això podria facilitar l'accés a recursos i fer més fàcil transferir-los als mercats exteriors. La realitat és que els seus projectes per a recolonitzar el Congo sempre toparan amb la determinació del poble congolès en la defensa de la seva unitat, el patrimoni nacional i la integritat territorial.
El llegat de Patrice Lumumba, Pierre Lulele, André Kisase Ngandu i molts més màrtirs empeny les dones, els homes i els infants a cridar “no” a la balcanització i “sí” a un “Congo unit", a una "nació forta”.
República Centreafricana: és o no és un conflicte religiós?
El conflicte armat que assola la República Centreafricana ha fet sorgir qüestions importants: ha esdevingut un conflicte religiós? Podria derivar en un genocidi?
Juan Branco, investigador de la Facultat de Dret de la Universitat de Yale als Estats Units i bloguer al lloc web francès Rue89, sosté que no hi ha hagut en la història del país cap conflicte paregut que fos de naturalesa religiosa i assegura que han estat els mitjans de comunicació els principals culpables en exagerar i sobrevalorar aquesta notícia:
No hi ha monstres al camp de Kasai, un camp se suposa que protegeix els militants més sanguinaris de la República Centreafricana.
Aquí ningú no difon discursos d'odi, ni tan sols quan se'ls pressiona perquè ho facin.
Els cristians citen llargs versicles de la Bíblia per tal de convèncer els seus camarades que es desfacin dels seus amulets vodús.
Els musulmans resen com poden una o dues de les seves cinc oracions diàries.
Per la seva banda, Florence Lozach, una reportera de guerra que ha acabat recentment un reportatge d'investigació sobre el conflicte al país, assegura a la pàgina francesa Rue89 que els mitjans de comunicació no han inventat la tensió creixent entre cristians i musulmans a la República Centreafricana i que tots els indicis apunten cap a una tendència força preocupant:
Senyor Juan Branco, el 5 de desembre, vostè no era personalment a Bangui.
La major part dels mitjans de comunicació que avui vostè tant menysprea, eren pels carrers, després a la mesquita Ali Babolo i tot seguit als carrers novament.
Amb més de 500 morts als carrers, les paraules que escoltàvem es van convertir enclares expressions d'odi entre cristians i musulmans.
Salvar les llengües d'Angola a través de plataformes en línia Aquest article forma part de l'acord de col·laboració entre Global Voices i VilaWeb.
"De mitjana, cada dues setmanes desapareix una llengua i l'Àfrica és el continent més amenaçat", escrivia l'autor José Eduardo Agualusa en un article del 2011 sobre l'evolució lingüística a Angola.
Amb tot, l'any passat es van crear tot un seguit de plataformes en línia, amb l'objectiu de promoure les llengües nacionals del país.
Angola és un país plurilingüe , amb sis llengües africanes reconegudes com a idiomes nacionals al costat del portuguès, que n'és la llengua oficial.
A banda, es calcula que hi ha trenta-set llengües i cinquanta dialectes més en ús al país.
Al final de l'octubre del 2013, el blog Círculo Angolano Intelectual va destacar que el 30% de la població angolesa (quasi 8,5 milions) "només parlava llengües nacionals que no apareixen en cap programa educatiu o social".
És un altre dels factors que causen exclusió social.
En un article d'Agualusa , publicat per Casa das Áfricas , un institut cultural en favor de l'ensenyament i l'estudi de les societats africanes de São Paulo (Brasil), el guardonat autor considerava una "proposta de pau" per a la coexistència de les llengües nacionals amb el portuguès ("llengua materna versus llengua madrastra") i plantejava la qüestió següent:
Per què a Angola, un país amb tantes llengües, els escriptors tan sols fan servir el portuguès?
En un intent de capgirar aquest fenomen, durant el 2013 s'han creat unes quantes iniciatives digitals, fruit de gent jove que veu les noves tecnologies com una eina per a promoure i protegir les llengües nacionals.
Cinc maneres de plantejar preguntes en kimbundo, via la pàgina de Facebook d'Evalina.
Un dels projectes, encara en fase inicial, que pretén promoure l'ensenyament de les llengües nacionals d'una manera innovadora, gratuïtament i accessible a tothom qui tingui connexió a internet, es diu Evalina .
Creat el maig del 2013 per Joel Epalanga , un gestor de projectes de tecnologies de la informació en el sector de les telecomunicacions, el principal motiu per a crear la platforma va ser l'observació que hi ha una escletxa entre molts joves i les llengües nacionals.
La proposta s'explicava en una entrevista a la revista "Jovens da Banda":
els joves, que actualment dediquen una bona part del seu temps lliure a internet, puguessin dedicar algunes hores per a aprendre una mica la (seva) llengua nacional de preferència.
Evalina consisteix en una pàgina de Facebook en què s'apleguen continguts, estímuls d'aprenentatge i lliçons sobre les llengües nacionals.
Quan es va publicar l'article, la pàgina proposava lliçons sobre l'umbundu , la segona llengua més parlada després del portuguès, i sobre el kimbundo .
El febrer del 2013, una plataforma per a l'argot angolès, Kallun , ja va merèixer una nota a Global Voices.
El projecte es proposa de "crear un espai en què l'argot angolès i el llenguatge col·loquial s'expliqui perquè cadascú pugui entendre'ls", i fa servir les xarxes socials per a promoure l'ensenyament de manera informal.
Un altre projecte és el Diccionari Ngola Yetu , un diccionari i traductor digital per a les llengües nacionals d'Angola "desenvolupat amb l'objectiu de reforçar la cultura angolesa i augmentar-ne l'ús entre el jovent".
Amb un disseny simple i intuïtiu a l'estil de Google, funciona com un cercador entre les llengües kilongo, kimbundo, umbundo i portuguesa.
El projecte ha fet servir Facebook i Twitter per a interactuar amb els usuaris.
Per a preservar les llengües maternes
La importància d'incloure les llengües nacionals en l'aprenentatge és reconeguda per institucions i acadèmics.
A mitjan juny del 2013, el portal Mwelo Weto va publicar una entrevista amb Daniel Peres Sasuku, un lingüista angolès i professor a la Facultat d'Arts de la Universitat Agostinho Neto, que advoca per prioritzar l'ensenyament de les llengües nacionals:
Pensem, igualment, que la implementació d'aquestes llengües a l'ensenyament és una manera més concreta de rescatar-les i preservar-les com a patrimoni cultural dels angolesos.
El Regional Forum for University Development (FORDU) també secunda la idea que aquestes llengües haurien d'ésser obligatòries a l'escola.
Entre les recomanacions fetes durant el debat organitzat pel FORDU l'abril passat, amb el tema "les llengües nacionals com a veritable herència identitària del poble angolès", es deia:
Angola continua essent una societat plural des del punt de vista de les llengües, tradicions, cultura (diversitat cultural).
Aquesta situació converteix Angola en un país ric en cultura, però necessita una política seriosa de promoció de totes les llengües i donar més grandesa a les llengües nacionals, principalment les més parlades com l'umbundo.
Entre el 2004 i el 2010 es va dur a terme una experiència per a introduir set llengües nacionals en unes quantes escoles del país.
El Ministeri d'Educació va declarar al setembre del 2013 que es plantejava d'ensenyar-les a les escoles de primària.
En fase de conclusió hi ha un projecte de llei sobre l'Estatut de les Llengües Nacionals a Angola , “per a promoure la inclusió social i enfortir la unitat en la diversitat etnolingüística”.
A la frase final es demana de "promoure la inclusió social i l'enfortiment de la unitat a través de la diversitat etnolingüística".
Paral·lelament, uns quants cantants han recomanat l'ús de les llengües nacionals a les seves cançons.
Trenta persones a Grècia troben feina gràcies a una etiqueta de Twitter Aquest article forma part de l'acord de col·laboració entre Global Voices i Vilaweb.
Aquest grafit en grec diu "No tinc esperança en res, no tinc por de res, estic desocupat", una versió particular d'una famosa citació d'un autor grec.
Foto de SpirosK via Flickr.
CC BY-NC-ND 2.0
En una època en què la desocupació ha arribat al 27% a Grècia, una etiqueta de Twitter ha ajudat una trentena de persones a trobar feina.
L'etiqueta #aggeliesergasias (#avísdefeina, en grec), la va crear l'usuari @dimitrischrid al començament del mes d'octubre passat per ajudar els usuaris dels mitjans socials a compartir informació sobre ofertes de feina a Grècia i a fora.
L'11 de desembre, l'etiqueta va ésser durant onze hores tema dominant entre la comunitat tuitaire grega, gràcies al multitudinari ús que en feien els usuaris de Twitter i els portals de feina.
En pocs dies ha esclatat: els usuaris de Twitter s'han posat a escriure piulades amb ofertes de feina que els arriben, mentre que els demandants de feina han començat a penjar-hi sol·licituds.
Les repiulades i els favorits han ajudat a convertir ràpidament en un èxit aquest mitjà modern per a fer visibles, a través dels mitjans socials, feines proposades a Atenes o a Xanthi, a Londres o a Preveza, a Creta o a Ginebra.
El creador @dimitrischrid va explicar al portal de notícies Protagon l'efecte que havia tingut l'etiqueta fins aleshores:
Fins ara, tot i que és molt d'hora i molta gent no sap aquesta manera de cercar feina, una trentena de persones m'han enviat missatges per dir-me que n'han trobada i m'ho volien agrair.
Cadascú de nosaltres pot fer una etiqueta, per a la qual no cal ésser pagats tot i que obtingui èxit: la recompensa moral que rebo cada dia val tot l'or del món.
L'esforç també s'ha expandit per Facebook .
Ucraïna: Els traductors s'organitzen a Facebook per oferir cobertura #Euromaidan en directe
Els traductors voluntaris que segueixen les manifestacions Euromaidan a Ucraïna s'han organitzat a Facebook i han creat pàgines com Maidan Needs Translators i Euromaidan Translators , en què es comparteixen notícies urgents de les manifestacions que necessiten traducció per arribar al públic internacional, i Euro-Maidan As It Is , en què es publiquen els continguts traduïts.
Els traductors també s'encarreguen de redactar continguts per equilibrar la balança amb les pàgines en llengua anglesa com Euromaidan in English, Euromaidan Updates in English i Euromaidan News and Analysis .
El procés està molt descentralitzat, i els traductors no només s'encarreguen de traduir, sinó que també suggereixen continguts nous.
La descripció de Maidan Needs Translators diu:
Busquem gent que vulgui traduir per a nosaltres i nadius per revisar.
Gràcies per la vostra ajuda!
Les pàgines que coordinen les traduccions ja compten amb centenars de "m'agrada", i només durant els dos primers dies.
Durant la manifestació massiva Euromaidan del 8 de desembre, els voluntaris de Facebook van jugar un paper fonamental amb les seves traduccions en directe de notícies i esdeveniments importants.
Ucraïna: Raons per a les manifestacions #Euromaidan
Potser a molts sembla que les manifestacions #Euromaidan a Ucraïna han sortit del no-res i d'un dia per l'altre, però no n'és el cas.
Al darrere de les manifestacions, hi ha una llarga història, i la decisió del govern de desvincular-se del que suposadament havia de ser un moviment històric i significatiu cap a la integració amb la Unió Europea només a estat la gota que ha fet vessar el got per als ciutadans ucraïnesos.
Un bloguer de Lviv, Ucraïna, va escriure una explicació exhaustiva dels diferents elements que han incitat les manifestacions que van començar a Kíev el 21 de novembre del 2013 i que ja duren dues setmanes.
A la publicació, sota el títol "Qui hi ha al darrere de la manifestació ucraïnesa?
Una carta de Lviv", resumeix:
Això és el que hauríeu de saber.
El mercat ucraïnès depèn de Rússia, i Rússia vol absorbir aquests mercats dependents.
Per tant, per tal de salvar la sobirania d'Ucraïna (més o menys) hem de diversificar aquesta dependència.
I això ens porta automàticament a una col·laboració més estreta amb la Unió Europea.
2.
Les protestes són tan massives a causa del suport real i de l'eufòria (la gent no sabia que encara es pot protestar).
Però ara l'oposició vol fer servir les manifestacions per aconseguir els seus propis objectius.
No tots els ucraïnesos donen suport a la integració amb la Unió Europea.
Els que no hi donen suport no saben res sobre la situació a Grècia o a Espanya; simplement els agrada Rússia o tenen por dels homosexuals (a la propaganda russa, li encanta amenaçar amb coses de l'estil de "Unió Europea vol dir matrimoni homosexual legal", etc.).
Però, francament, els que hi donen suport, en general, no en saben gaire més (vull dir sobre Grècia, etc.).
Dades: el 44 % està a favor de la Unió Europea; el 33 %, d'una Unió Duanera.
5.
L'interès principal, tant de Ianukòvitx com dels líders de l'oposició, és la victòria a les eleccions presidencials del 2015.
Un pont entre Portugal i el Brasil causa una "revolució silenciosa" al sistema educatiu
Espectacle en commemoració del Dia del circ
Fa 18 anys va començar una revolució al sistema educatiu brasiler amb el naixement del Projeto Âncora (Projecte Àncora) a Cotia, a l'estat de São Paulo.
Es tracta d'un espai per a l'aprenentatge, la pràctica i l'enriquiment de la ciutadania amb l'objectiu de desenvolupar i transformar la realitat de la comunitat local.
Des de 1995 aquest projecte sense ànim de lucre ja ha atès més de sis mil infants, adolescents i les seues famílies mitjançant activitats extracurriculars com classes de música, circ-teatre, artesania i cursos de formació professional.
El 2012, es va fer realitat un antic somni amb la inauguració de l'Escola Projeto Âncora de Educação Infantil e Ensino Fundamental (Escola Projeto Âncora d'Educació Infantil i Ensenyament Bàsic).
Inspirada en els mètodes utilitzats a l'Escola da Ponte (Escola del Pont), a Portugal, on desafien el concepte tradicional de l'educació i el model escolar predominant al món, l'escola del Projeto Âncora segueix la "filosofia educativa que el coneixement de cadascú i les experiències pròpies són les ferramentes clau per a l'aprenentatge, el qual gira al voltant de l'estudiant, les seues particularitats i la seua transició de l'heteronomia a l'autonomia".
Aproximadament uns 300 xiquets i adolescents assisteixen a l'escola, que s'estructura en tres plans d'estudis paral·lels: l'individual, el social i el comunitari.
Aquest model innovador es va inspirar en l'educació democràtica i s'implementa al Brasil amb l'ajuda del professor portuguès José Pachecho, que ara és conegut a tot el món per haver concebut i fet realitat l'Escola da Ponte , a Portugal, utilitzant una metodologia revolucionària .
Marusia Meneguin, autora del blog Mãe Perfeita (Mare Perfecta), va quedar encantada amb la proposta original:
Imagineu una escola sense classes, horaris o exàmens.
Un pla d'estudis decidit pels alumnes, en consens, i que incloguera matèries com el circ o la meditació.
No s'ha de passar llista ni fitxar, però no falten ni els estudiants ni els professors.
Tot de franc.
Ara imagineu que aquests estudiants provenen de llocs violents i ja han estat expulsats de diverses escoles.
Pot parèixer una utopia.
Fins al dia que coneixeu la proposta de l'Escola da Ponte.
A una entrevista per al diari G1 , Pacheco va afirmar que l'educació al Brasil, el model de la qual ignora la contribució de Paulo Freire i d'altres grans pedagogs del país, malgasta recursos i produeix 30 milions d'analfabets.
Els resultats del model alternatiu d'educació, per contra, són visibles en aquesta comunitat:
Els exalumnes de la Ponte -alguns ja amb més de 50 anys- són la prova de la bona qualitat del projecte.
Són éssers humans plenament realitzats, amb un elevat nivell de consciència cívica, ètics, emprenedors i solidaris.
Cal afegir que la Ponte rep alumnes que altres escoles fan fora i els recupera.
L'alumne que no aprèn a una altra escola o l'alumne que fa embogir el seu professor va a la Ponte.
Campanya per recaptar diners per al Projeto Âncora.
Cal dir que l'Escola da Ponte existeix de fa 40 anys, però els resultats de l'Escola Projeto Âncora al Brasil, que té poc més d'un any, tardaran un poc més en fer-se visibles.
Tot i amb això, el projecte ja crida l'atenció, ha inspirat altres escoles i ha rebut visites d'educadors de diverses parts del país.
Després d'una d'aquestes visites, Talita Morais destaca el que hi ha de diferent en aquest model educatiu utòpic :
La gran diferència del Projeto Âncora i de l'Escola da Ponte a Portugal, és que es consciencia els xiquets perquè treballen la col·lectivitat, el respecte, l'amor al proïsme i l'autonomia en el seu procés d'estudi.
D'aquesta manera, passant per diferents nivells -l'escola no es divideix per classes o cursos- els alumnes són cada vegada més autònoms en el seu aprenentatge i trien el què, el com i el moment en què han d'aprendre un contingut determinat. Tot amb l'ajuda i l'orientació de professors i tutors, que són des de funcionaris fins a voluntaris d'aquesta comunitat.
A més d'aquesta autonomia a l'hora de triar què estudiar, ells també participen activament a les decisions i l'administració de l'escola mitjançant assemblees setmanals que redefineixen les regles de la institució.
La professora Fernanda Rodrigues va comparar el Projeto Âncora amb les escoles tradicionals:
Allí ens va rebre una xiqueta d'11 anys, molt experta i comunicativa!
Ens va contar que estudia allí des que va nàixer i estava clar que sentia vertader orgull de ser part del dia a dia d'Âncora.
Els seus ulls brillaven i el seu sentiment de pertinença en relació amb tot el que ocorre allà era clar i profund.
Aprofitaré per dir que és impossible no quedar encantat amb l'espai que, a més d'ampli, inspira l'educació en la seua magnitud.
Vam poder presenciar diverses escenes gaire comunes a les escoles tradicionals com ara xiquets que tenien cura de l'espai, motxilles penjades a l'entrada de l'escola, un mural amb l'ordre del dia de l'assemblea i moltes persones que conversaven sense eixa típica cridòria que és comú als ambients escolars.
Comunitats d'aprenentatge del Projeto Âncora a Cotia, São Paulo.
El pròxim pas del projecte és expandir aquesta experiència més enllà dels murs de l'entitat i ampliar-lo a tota la ciutat, mitjançant la integració dels alumnes en les “comunitats d'aprenentatge”.
Una vegada per setmana, els alumnes han de visitar espais comunitaris, com centres de salut o esglésies, per a estudiar assumptes locals i conversar directament amb els habitants.
Seguint la fórmula de Pacheco, anomenada "MC² - mudança potencializada por contágio e contexto” (MC² - canvi potenciat per contagi i context), els infants han d'apropiar-se de la realitat del lloc on viuen i buscar respostes per a les qüestions problemàtiques:
Les comunitats d'aprenentatge són pràctiques comunitàries basades en un model educatiu que genera desenvolupament sostenible.
És l'expansió de la pràctica educativa del Projeto Âncora més enllà dels seus murs, incloent activament la comunitat en la consolidació d'una societat participativa.
Per commemorar els 18 anys del Projeto Âncora l'octubre de 2013, João Carlos va dir que el somni que va esdevenir realitat "va assolir la seua majoria d'edat ja fa temps".
Naix un nou Brasil.
Visca!
Gràcies Pacheco per la revolució silenciosa que té lloc a l'educació del Brasil.
I no només la xicalla es beneficia d'aquest model revolucionari d'educació.
Amb la celebració de l'aniversari en la memòria, l'educadora voluntària Johana Barreneche-Corrales reflexiona sobre la importància dels forts vincles lúdics i afectius entre els professors, en una època en què els educadors cada vegada tenen menys temps per compartir amb els seus companys:
Finalment podem pensar que perquè un projecte col·lectiu done resultat, cal que es construïsca un grup, i que el grup siga grup no per la quantitat de persones que en formen part, sinó per la força dels lligams que s'han creat entre elles.
El Projeto Âncora va ser una de les escoles d'educació alternativa existents al Brasil que va visitar l'equip del documental Quando Sinto Que já Sei (Quan sent que ja sé), una pel·lícula finançada a través de la plataforma Catarse (el Verkami brasiler) que s'estrenarà el primer semestre de 2014.
L'objectiu és encetar un debat sobre el moment actual de l'educació al Brasil, mitjançant l'exploració de les noves maneres d'aprendre, basades en la participació i l'autonomia dels infants, com a valors emergents que progressivament es consoliden al país.
Anunci del documental Quando Sinto que Já Sei a la plataforma Catarse.
Violacions dels drets humans durant les manifestacions #Euromaidan a Ucraïna
Un dels molts blogs que s'han creat per seguir les manifestacions Euromaidan a Ucraïna, les quals duren ja dos mesos, ha recopilat una sèrie de imatges de manifestants ferits i ensangonats de les darreres setmanes de protesta, i parla, també, de les violacions preocupants dels drets humans fonamentals, com les pallisses a ciutadans i periodistes a Ucraïna durant les manifestacions pacífiques.
Aquesta publicació en particular para atenció a les declaracions de diversos observadors dels drets humans i al fet que, més enllà de la repressió violenta per part de la policia, alguns participants a les manifestacions encara es troben custodiats per la policia:
Només durant el mes de desembre, d'acord amb el director del Grup pels drets humans de Khàrkiv, Ievgen Zakharov, més de 50 periodistes han estat atacats -principalment per la policia-, i també altres 40 només l'1 de desembre, quan una gran manifestació va sorgir al centre de Kíev com a resposta a la repressió violenta de la policia a la plaça de la Independència el dia anterior .
Tot i l'amnistia que s'ha declarat per als manifestants Euromaidan, quatre activistes encara es troben custodiats per la policia per haver participat a les manifestacions, segons la membre del Grup pels drets humans de Khàrkiv Gàlia Coinaix, que va identificar tots quatre: Iaroslav Pritulenko, Andri Dzíndzia, Víktor Smali i Volodímir Kadura.
Els habitants de Rio de Janeiro es mobilitzen contra l'augment del cost de la vida
Els habitants de Rio de Janeiro (Brasil) han començat a mobilitzar-se contra l’augment del preu dels hotels, habitatges, l'alimentació, la roba i el lleure, que han convertit la ciutat olímpica del 2016, i una de les seus de la Copa del Món de futbol d'enguany, en un lloc de preus desorbitats.
Amb l'humor característic dels carioques, la mobilització a les xarxes socials demostra ben bé que el cost elevat de la vida a la ciutat ha perdut el sentit de la realitat.
El terme ‘surreal’ es fa servir cada dia més per a fer referència al que passa a Rio de Janeiro.
El Surreal és de fet el nom proposat, amb humor, per la dissenyadora Toinho Castro a l'hora de crear una nova moneda exclusiva per a la ciutat, en substitució del real, la moneda brasilera.
La proposta s’ha comentat en un missatge publicat al diari O Globo, de gran difusió:
“Això té més a veure amb la nostra realitat”, diu esmentant un diàleg-que-ens-agradaria-escoltar: “Quant val l’aigua, noi?”
I la resposta: ”Cinc surreals…”
"Els Surreals: la nova cara de la moneda de què tant es parla..."
Disseny de Patrícia Kalil compartit per Facebook.
La pàgina de Facebook Rio $urreal - NÃO PAGUE “exposa els preus abusius practicats a Rio i crida al boicot”.
Creada el 17 de gener, en tres dies ja era seguida per més de 95.000 persones.
La gent aquí no fa pas apologia que “cal que tot sigui barat”.
No, no és això.
Qui vol menjar ostres, beure escumosos, sopar en un lloc on el xef va estudiar a Cordon Bleu… OK, hom s'ho ha de poder pagar.
I, de tant en tant, tothom té el dret de prendre escumosos, menjar plats refinats, eixugar-se la boca amb un bon tovalló... si es pot pagar aquest luxe ocasional.
Menjar bé fa feliç, aporta benestar, és una invitació a la convivència.
Els bons ingredients són cars.
Els empleats ben formats, també.
Així, doncs, ningú no troba absurd de pagar més per allò que, de fet, costa més car.
És el preu just.
I tothom es mereix de canviar de tant en tant l’arròs i les mongetes per alguna cosa més interessant, oi?
Però és realment dur haver de pagar 30 reals per unes patates fregides .
O 11 reals per un suc de fruita .
O 8 reals, 9 o 10 per una ampolleta d’aigua mineral .
O 15 per llogar una gandula i un para-sol a la platja .
Tot això sí que és absurd.
Clarissa Biasotto explicava un “cas d'hiperrealisme”:
Avui he anat a la platja de Leblon i he vist un estranger sud-americà que demanava a un venedor ambulant si era a la platja de Leblon.
L'ha ensarronat dient-li que no ho sabia i finalment li ha dit que a Rio tot es paga i que per això li havia de pagar per la informació que li donava… Per poc que l’estranger no treu la targeta de crèdit i demana al venedor quant en volia: he hagut de cridar en direcció seva i dir que era a Leblon.
L’estranger encara m’ha vingut a preguntar si tot plegat era un gag… Resumint, ho he trobat vergonyós, surrealista.
Menú d'un venedor ambulant a la platja d'Ipanema compartit al mur de "Marketing na Cozinha".
Però les acusacions més corrents són en forma de fotos dels menús de preus abusius, com un pollastre stroganoff per 72 reals (30 dòlars), un biquini per 20 reals i una amanida verda per 43 (8,50 i 18,20 dòlars, respectivament; vegeu la foto de la dreta).
Els administradors de Rio $urreal indiquen que la pàgina es va crear principalment amb “la pretensió de contribuir a fer reflexionar els consumidors”:
És cosa nostra decidir quin preu volem pagar per una cosa determinada, ja sigui roba, un àpat o un servei.
És car?
No ho compro.
El plat no s'ho val?
Canvio de restaurant.
I tot i així, no has trobat encara què vols?
Doncs truca als amics per sopar a casa.
Has anat a la platja i el lloguer de la gandula és caríssim?
Has pensat a comprar-ne una? Seria una bona inversió.
Consumeix responsablement: és el nostre objectiu.
Hi ha més iniciatives que també han esdevingut populars.
La pàgina Se Vira no Rio té més de 14.000 seguidors i explica els llocs on encara es poden trobar preus accessibles per menjar i passar l’estona.
L'augment de la bombolla immobiliària
En una de les publicacions, la pàgina encoratja els abonats a compartir solucions per a capgirar o aturar la inflació en el cost de l’habitatge.
La majoria dels centenars de comentaris de l’apunt expliquen casos i hi proposen solucions, com ara ”lleis antiespeculació” o una intervenció de l’estat; unes altres reclamen una transformació del comportament dels consumidors, com ara cercar uns altres barris o deixar que les agències immobiliàries s’ensorrin.
N’hi ha molts que creuen que la bombolla del mercat immobiliari és a punt d’esclatar.
Vinicius Bito Trindade, de la Universitat Federal de Rio de Janeiro, comentava:
N’hi ha que diuen que el que ha encarit el preu de les cases aquí és l’excés de crèdit… Això crea inflació, etc.
Quan la política econòmica canviï, la tendència serà de caiguda de preus i els qui estiguin lligats a péstecs irreals ja s’ho trobaran.
Una altra iniciativa que dóna visibilitat a l'augment crític del cost de la vida al Brasil és la web Tem algo errado ou estamos ricos?? , que compara els petits anuncis de lloguer i venda de béns immobles del país i l’estranger.
D’aquesta manera es mostren els preus elevats, al Brasil, per a béns antics i poc cuidats, i els compara amb cases boniques de bons barris d’Europa o de països en desevolupament, amb un valor semblant o més baix.
La web mostra, per exemple, un apartament de 600 m2 a Rio que val 66 milions de reals (quasi 30 milions de dòlars).
Amb alguns milions menys seria possible de comprar la casa on John Lennon va compondre la música de "Sergent Pepper's" o un edifici sencer al prestigiós Upper West Side de Nova York.
En un altre cas hi ha en venda uns estudis (apartaments en què la sala i l’habitació són la mateixa habitació) per més d’un milió de reals (430.000 dòlars).
Però hom pot comprovar que l’augment de preu no és exclusiu de Rio de Janeiro:
Una petita casa en una residència privada a València-Alacant (Torremendo).
Casa tota nova, prop de la platja i d'un club de golf, en una residència privada amb molts serveis (solàrium, etc.), garatge per a dos vehicles, bona vista, etc.
(...)
Immoble nou, residència privada amb molts serveis, al costat de la platja, és bonic, oi? Quant?
Uns 88.952 dòlars (200.000-210.000 reals… (depèn de la fluctuació de l’estúpid dòlar)
Però no estiguis trist, bon amic brasiler… Tens molt per escollir al nostre estimat Brasil.
A la ciutat ben "chic" de Lajeado a Rio Grande do Sul, al barri Planalto hi ha una bonica casa pel mateix preu!!
Increïble oi???
Fes-hi una ullada…
És una versió +root (els carrers no són pavimentats, no hi ha piscina, ni club de golf, ni platja, ni vistes, però és el reflex de la nostra proximitat als països d'Europa, no??
Què hi podem fer??
Per al període de la Copa del Món de futbol, el govern federal ha anunciat mesures per a contenir el preu dels bitllets d'avió i dels hotels, com ara la intervenció del Procon (organisme de defensa dels drets del consumidor) i el control de l'Agència Nacional de l'Aviació (ANAC).
Recentment s’han autoritzat 1.973 vols nous per a augmentar la competència en el sector aeri durant els mesos de juny i juliol, quan es farà el mundial.
Optar per una intervenció de l’estat per a contenir els preus sempre és una decisió delicada als estats amb mercat lliure.
Per al sector aeri, que és regulat i considerat estratègic per als interessos nacionals, la política intervencionista ja és una realitat al Brasil del mundial.
Però el control dels preus dels béns de consum encara és un gran desafiament per als brasilers i per als sectors tradicionalment dinàmics.
Com a mínim a les xarxes socials, la mobilització ja ha començat.
Els manifestants a Bòsnia reclamen pa, justícia social i llibertat d'expressió
Quan els habitants de la segona ciutat de Bòsnia, Tuzla, van manifestar-se el 4 de febrer de 2014, ben pocs s'esperaven de veure la mobilització a escala nacional que el món observaria al cap d'una setmana.
Que aquesta agitació a Bòsnia-Hercegovina pugui ésser qualificada de “Primavera bosniana”, com l'han anomenada alguns mitjans, no importa gaire ara mateix.
L'origen de les protestes i cap a on es dirigeixen són les qüestions sobre les quals s'hauria de concentrar la comunitat i els mitjans internacionals, segons el parer d'alguns actors locals.
“Raïm de la Ira” a Bòsnia
Els qui protesten han exposat tot un conjunt de reivindicacions i han delimitat la seva lluita a temes de justícia social, la fi de la corrupció i la llibertat d'expressió.
També han indicat sense ambigüitat que el moviment no és guiat per un impuls identitari o per tensions interètniques.
L'italià Stefano Fait, de fet, comentava:
#Bosnia Les manifestacions a Bòsnia?
Estan relacionades amb la injustícia, les privatitzacions i un país inexistent, i no amb la identitat.
Per això no interessen als mitjans occidentals. — Stefano Fait (@stefanofait) 12 febrer 2014
Eric Gordy, un professor de la University College of London (UCL) que escriu també per a un blog col·lectiu sobre la política i la recerca als Balcans, descrivia el clima recent a Bòsnia arran de les petites escenes que havia observat durant una visita, i deixava entreveure què alimentava les actuals manifestacions antigovernamentals:
La conversa 1 era amb un treballador d'un gran hotel de Sarajevo Un col·lega i jo havíem sentit que el personal de l'hotel no havia cobrat durant uns quants mesos i per això li ho preguntàvem.
És veritat, ens va dir.
La majoria dels empleats hi havien restat, malgrat una sèrie de canvis de propietaris i de fallides, i havien viscut períodes de retallada de sou, de manca de salari o d'impagaments.
Per què treballaven, doncs?
Volien continuar tirant endavant l'hotel amb l'esperança que tornés a tenir beneficis algun dia, i volien que el propietari continués cotitzant a les arques de la jubilació i l'assegurança mèdica.
La conversa 2 era amb un grup d'estudiants de tercer cicle a Tuzla.
La majoria d'entre ells havien buscat o buscaven feina de mestres.
I sols podien aconseguir feines de curta durada.
Per què no hi ha feines permanents a les escoles?
Perquè els llocs disponibles es reparteixen entre les partits polítics locals, que els distribueixen amb els seus membres amb contractes anuals.
El resultat és que cap jove no pot obtenir una feina, tret que passi per un partit polític, i que cap jove no pot conservar una feina tret que demostri moles vegades la seva fidelitat al partit polític.
Hom pot imaginar sense esforçar-s'hi gaire l'efecte excel·lent de tot plegat sobre el desenvolupament i l'ensenyament d'un pensament independent i crític a les escoles.
El govern diu que no té més mitjans sinó per cobrir les necessitats més elementals dels ciutadans.
Els bosnians hi van respondre amb humor, amb comentaris i amb imatges com aquesta, àmpliament difoses per les xarxes socials:
La nota diu: "Almoina per al govern."
La imatge va circular molt per Twitter.
Cobertura mediàtica
Als mitjans tradicionals, nacionals i regionals, els manifestants han estat qualificats sovint de brètols.
Un exemple típic de manipulació mediàtica són els manifestants armats.
El tabloide serbi “Kurir”, considerat el portaveu del govern de Sèrbia, va publicar un article on descrivia un escenari per la “unificació per la violència” dels cantons ètnicament diversos de Bòsnia-Hercegovina (BiH).
L'article exposava, amb grans signes d'exclamació, imatges de violència i formulacions tendencioses, que els manifestants aplegaven reserves d'armes amb les quals dur a terme l'esmentada “unificació violenta” de la Republika Srpska, o República Sèrbia de Bòsnia, un dels components de Bòsnia-Hercegovina dins la Federació de Bòsnia-Hercegovina.
L'article de Kurir citava molt Mehmedalija Nuhić, esmentat al text com a “politòleg de Tuzla”.
Als mitjans socials, la gent es demanava qui era aquest home, i alguns rebutjaven sense embuts les seves pretensions.
Tanja Sekulić, redactora en cap de Klix.ba, va piular:
El súmmum de la imbecil·litat: el politòleg Mehmedalija Nuhić afirma que els manifestants han aconseguit armes que farien servir contra els ciutadans de la RS . — Tanja Sekulic (@Tanja_Sekulic) 11 febrer 2014
La ràdio de Banja Luka Kontakt Radio va publicar una investigació sobre aquest Nuhić, “presentat com a politòleg”.
“Tots els periodistes de Tuzla es pregunten qui és aquest analista”, escrivia l'equip de Kontakt Radio.
Com va revelar la ràpida recerca de Kontakt Radio, Nuhić no era sinó un inspector municipal a la ciutat de Lukovac.
“I això no és cap broma”, comentava l'article, que concloïa enfadadament respecte a algunes informacions sobre Nuhić i negava del tot la seva credibilitat com a “politòleg”.
A la regió, ja estan acostumants a manipulacions mediàtiques i l'exemple present d'aquest gènere de maquinacions no és sinó un entre molts més.
En un editorial , Paulina Janusz explicava com els partits polítics i els mitjans anaven agafats de la mà per mostrar els qui protestaven.
Els mitjans, per la seva banda, es van afanyar a fer públics tots els rumors de danys dels manifestants, però aquests últims hi van respondre ràpidament.
L'activista Emir Hodžić, que va assistir a les manifestacions de Sarajevo del 7 de febrer, va detallar per a Radio Slobodna Evropa (Radio Free Europe) què hi havia vist i va declarar: “No som ni brètols ni hooligans.”
Dario Brentin, entre més, va aplegar articles dels primers dies de manifestacions en una nota a Facebook.
Els documents d'aquesta mena es tradueixen regularment en anglès i ha publicat els Dossiers de la protesta a Bòsnia-Hercegovina.
També hi ha una selecció de vincles disponible a la plataforma CrowdVoice.org.
I ara què?
Molts polítics i representants dels mitjans ja s'han posat a buscar culpables a la situació.
Lord Paddy Ashdown, que havia estat alt representant i enviat especial d'Europa al país del maig del 2002 al gener del 2006, va exhortar la Unió Europea “perquè fes tornar a funcionar Bòsnia”.
En una entrevista amb Christiane Amanpour de la CNN, Lord Ashdown va alertar:
En el moment en què els seus ciutadans es planyen de la pobresa i l'immobilisme i de la disfunció de l'estat i de la corrupció entre el personal polític” “podria portar molt ràpidament a alguna cosa potser pitjor i tot.
La comunitat internacional ha de reaccionar ara mateix.
Si no ho fa, tinc molta por que s'instal·li un escenari amb separatismes que esdevingui, de pressa, imparable a mesura que s'acostin les eleccions.
L'alarmisme també és present en molts àmbits més.
Valentin Inzko, un austríac i alt representant de Bòsnia i Hercegovina, va declarar a Balkanist.net:
Si la situació s'agreuja, potser podríem necessitar tropes de la UE.
Però encara no.
Sigui quin sigui el culpable o qui se suposa que "ha d'arreglar” el país, es manté una qüestió: per què tants països d'Europa de l'Est i dels Balcans han caigut de sobte en una dinàmica de protestes?
Poc després que esclatessin les manifestacions de Tuzla i Sarajevo, el blog científic independent búlgar Banitza publicava un article de reflexió, “D'Ucraïna als Balcans, l'onada de la ‘democràcia’”:
Per què ara?
Per què no fa sis mesos o fa un any?
Vet aquí les qüestions que hom s'ha plantejat sobre les manifestacions a Bulgària, que van arribar al seu punt culminant a l'estiu.
La situació era tan desesperada que qualsevol cosa podia fer esclatar la ira popular.
De segur que la violència no pot ésser la resposta.
És destructora.
Però no hi ha cap dubte que la desesperació s'ha imposat sobre el diàleg.
És senzill: per la gent que es manifesta, la paciència suposada és inexistent.
I això s'entén.
Hi ha un nivell de tolerància que és, el segle XX ho ha demostrat moltes vegades, molt flexible i maleable entre els humans.
Però té límits.
I a l'interior dels països balcànics aquest any, el sentiment de tolerància s'ha exhaurit per l'arrogància explícitament visible dels Intocables –també anomenats mafiosos, ex-comunistes, elits dels negocis–.
Tant és.
La seva capacitat d'exhibir el seu domini econòmic és una cosa, però la seva aptitud per fer aplicar la seva immunitat política i jurídica aparentment és excessiva.
És un fet que la democràcia és molt disfuncional.
Escrivint per al blog Balkanist, Darko Brkan formulava quatre propostes:
1) Declarar la victòria dels ciutadans de Bòsnia i Hercegovina.
2) Posar fi a totes les investigacions policíaques .
3) Instaurar governs provisionals als cantons.
4) “Lustració interna” als partits polítics.
"I Am Alive", l'aplicació que permet als libanesos d'avisar amics i familiars després d'una explosió
Els libanesos sembla que s'han avesat tant a les bombes que fins i tot ha hagut d'aparèixer una aplicació que avisa els familiars i amics que ets viu després d'una explosió.
L'app porta per nom "I Am Alive" i és fruit d'una idea de Sandra Hassan, una estudiant libanesa de vint-i-sis anys que viu a París.
Captura de pantalla de l'app "I am Alive"
El funcionament és molt simple: cada vegada que hi ha una explosió, sols has d'obrir-la i clicar-hi.
Aquesta acció envia automàticament una piulada que anuncia "Encara sóc viu! #Líban #ÚltimaBomba".
Parlant amb el bloguer de NPR Rachel Martin, Hassan va explicar les seves raons a l'hora de crear l'app:
"És una mica frustrant que, com a mínim per als qui som al Líban, visquem en una situació que faci necessària o útil una aplicació com aquesta.
La meva manera d'expressar aquesta frustració va ésser publicar l'app..., una mena de crida contra la situació actual, un al·legat de descontentament si vols."
Les respostes a l'app són diverses.
Quan el famós bloguer libanès Gino Raidy de GinosBlog va preguntar a la gent què en pensaven, de l'app, molts comentaris eren negatius:
@GinoRaidy trist i mal fet.
Hi ha moltes maneres fer de protestar i demostrar que ets viu — Uberstreet (@NourKhoury) 25 de gener de 2014
@GinoRaidy humor negre? — Lama Miri (@LamaMiri) 25 de gener de 2014
@GinoRaidy no m'agrada.
És com dir-nos que mai no estarem segurs — Mona (@MonaaSalemm) 25 de gener de 2014
El bloguer tecnològic Erik Neu de Mondegreen II va compartir això:
Aquesta hauria d'ésser l'app més trista de totes: http://t.co/S8J9QnKZc0 #Lebanon #LatestBombing — Erik Neu (@ErikNeu) 3 de febrer de 2014
Amb tot, el bloguer de PSFK Ross Brooks tenia una visió més positiva sobre què representa:
"En una època en què les xarxes de telefonia mòbil es col·lapsen amb trucades de familiars, internet ofereix una alternativa més bona a l'hora d'assegurar-se que el teu missatge arriba."
La corrupció a Sotxi, en una web interactiva
El cost dels Jocs Olímpics de Sotxi segons Alexei Navalni.
L'opositor i activista rus Alexei Navalni s'ha sumat a la campanya anticorrupció dels jocs d'hivern de Sotxi amb el llançament d'una web interactiva que indica allò que ell anomena els "costs veritables" dels preparatius olímpics a la ciutat russa.
Navalni va escriure a Twitter:
Quant han costat les olimpíades?
Qui les ha pagades?
Qui hi ha robat, i quants calés? http://t.co/FN8bZAwtdw pic.twitter.com/uCilgqiToG
Amb una mirada cada vegada més a sobre d'occident respecte als Jocs Olímpics d'hivern, la nova campanya de Navalni ha trobat un ressò immediat al New York Times i, posteriorment, en molts mitjans anglòfons més.
El bloguer proKremlin Stanislav Apetian (amb el compte de Twitter @politrash) va vaure aquest ràpid ressò com l'indici d'un tripijoc, d'una acció concertada:
@politrash És ben normal.
Aquesta mena d'articles es distribueixen abans sota drets exclusius als mitjans.
Quin problema hi ha?
Per Apetian , el problema és que la informació s'ha creat per a consum estranger, és a dir, Navalni cerca l'atenció de l'estranger.
Varlamov afirmava que Navalni també havia confiat la informació als mitjans progovernamentals russos, però no n'havien publicat res.
Un altre usuari de Twitter va criticar Navalni:
@varlamov @politrash la qüestió principal és quant s'ha gastat per a les instal·lacions i el desenvolupament de les olimpíades, i quant per a les infraestructures de la regió.
Navalni considerava que Vladímir Putin havia mentit respecte al cost de les obres dels JO de Sotxi i creia que haurien costat 214.000 milions de rubles (6.500 milions de dòlars).
Navalni assegurava que la quantitat real era set vegades més important, fins a 46.000 milions de dòlars.
(Una web anterior llançada pel polític opositor Borís Nemtsov havia calculat una despesa de 51.000 milions de dòlars.)
L'argument dels bloguers pro-governamentals és que els 6.500 milions s'han gastat en efecte per als 'Jocs Olímpics en si' i la resta han servit per crear infraestructures a Sotxi: carreteres, equipaments i aeroports.
Tot plegat serà útil en una de les poques regions turístiques de Rússia.
Les xifres de Navalni provenen d'unes quantes fonts públiques, segons que diu , i s'han extret no pas sense grans dificultats.
Però el seu projecte no s'ha limitat a les obres olímpiques: també s'ha interessat pels individus que, segons ell, s'han beneficiat més de la malversació.
A la llista hi ha el governador de la regió de Krasnodar (on és Sotxi) i el seu gendre; el company de judo del president Putin, el milionari Arkadi Rotenberg; l'oligarca Vladímir Potanin, i el president de l'empresa pública de ferrocarrils russos, Vladímir Iakunin.
És aquí, per molta gent, on hi ha l'escàndol de debò.
L'agitació creix a Ucraïna arran de la mort de dos manifestants a la capital
Aquesta publicació forma part de la nostra cobertura especial Protestes #Euromaidan a Ucraïna.
El 22 de gener de 2014, durant el quart dia consecutiu d'enfrontaments violents a Kíev entre els manifestants d'Euromaidan i la policia, es va informar de la mort de dos manifestants, amb els quals el total de víctimes arriba, si més no, a cinc morts en els darrers dies.
En fer-se pública aquesta notícia, han esclatat manifestacions multitudinàries en moltes regions d'Ucraïna i la revolta ha començat a estendre's ràpidament de llarg a llarg del país.
Les manifestacions pacífiques que havien començat el 21 de novembre de 2013, com a protesta massiva contra la resolució del govern d'Ucraïna que posava fi a les negociacions sobre un acord històric amb la UE, han estat qualificades per nombrosos mitjans convencionals de l'àmbit internacional de "proeuropees", i fins i tot, d'"antirussos", encara que els participants a les manifestacions d'Euromaidan lluiten des de fa qualques setmanes per explicar al món que les seves raons per llançar-se als carrers són encara més profundes.
Un estudi recent de dos investigadors independents avalua aquesta visió del primer dels "quatre conceptes erronis fonamentals sobre l'Euromaidan".
Al llarg de les protestes pacífiques que han durat dos mesos, va tenir lloc una lluita violenta amb la policia el 19 de gener i arran d'això, el Parlament d'Ucraïna ha aprovat una sèrie de lleis repressives.
Els internautes han creat en l'entretant pàgines de xarxes socials, alguns blogs i agregadors de notícies per recopilar i confirmar la informació dels esdeveniments sobre el terreny durant les manifestacions organitzades cada dia per tot Ucraïna.
S'han creat alguns equips de traductors per donar notícies diàriament actualitzades sobre les protestes, directament de part dels manifestants a un públic internacional més ampli, a Facebook i a d'altres xarxes.
Global Voices ha descrit la importància d'Internet i l'ús que en fa el moviment Euromaidan a un article anterior de desembre de 2013:
Facebook i Twitter han esdevingut, en poc de temps, les plataformes clau per la coordinació de les activitats de protesta i per difondre la informació.
L'actual pàgina oficial de Facebook d'Euromaidan ha establert un nou rècord a Ucraïna , en arribar als 76.000 "m'agrada" tan sols en els primers vuit dies d'existència.
La pàgina s'utilitza per informar els manifestants de notícies i temes prioritaris, per enraonar al voltant de plans per accions futures, prevenir contra l'ús de la violència, compartir consells sobre com actuar davant les autoritats policials, i de molts temes més.
Avui dia, la pàgina ha atès més de 141.000 "m'agrada" i al voltant de 167.700 interaccions.
També s'ha creat una pàgina en anglès d'Euromaidan, juntament amb pàgines regionals com ara Euromaidan Lviv .
Una vegada les protestes s'han difós al llarg del país, els protestants van reclamar la dimissió dels governs local i nacional, i la del President i pertot arreu demanaren la prohibició del Partit de les Regions al poder, i del Partit comunista, qui dóna el seu suport al president Ianukòvitx.
El procés ha arrencat a Ucraïna occidental, on els protestataris s'han apoderat d'edificis de l'administració regional, en alguns casos han forçat els governs d'aquestes regions a dimitir-hi i han anunciat la formació d'un govern alternatiu.
El 26 de gener de 2014, es van instaurar nous governs a les regions de Lviv, Ternópill i Volínia.
A Rivne, la policia municipal ha renunciat en bloc , per tal de no intervenir contra els manifestants.
Des de l'oest, l'agitació s'ha propagat ràpidament a Ucraïna central i meridional.
Davant les nombroses notícies contradictòries provinents de les regions, el periodista de Kíev, Serguei Gorbatxov , ha començat a crear mapes que mostren els darrers desenvolupaments i a publicar-los a la seva pàgina de Facebook.
Fonamenta les seves conclusions tant als informes dels mitjans de comunicació com als comentaris i les actualitzacions d'altres usuaris de les xarxes socials.
Els mapes demostren que en gairebé quatre dies, les manifestacions s'han escampat de cinc a vint regions , cosa que fa trontollar un concepte erroni molt popular sobre l'existència d'una divisió regional "molt forta" a Ucraïna .
Un mapa realitzat per Serguei Gorbatxov que mostra la situació política de les regions d'Ucraïna el 26 de gener de 2013 a les 15.50h
El 26 de gener, els mapes mostraven també a quines regions les autoritats locals havien reconegut els governs alternatius instaurats pels protestants.
Aquesta publicació va ser actualitzada el 27 de gener de 2014 a les 15.30h GTM per afegir-hi enllaços i informació sobre la cartografia en línia i l'ús de les eines d'Internet durant les manifestacions d'Euromaidan.
Les 5 pel·lícules francòfones africanes que han fet sensació
El Festival Panafricà de Cinema i Televisió de Ouagadougou (FESPACO) és el festival més important de cinema i televisió a Àfrica celebrat biennalment a Ouagadougou, Burkina Faso.
Té lloc habitualment al mes de març.
El festival es va crear l'any 1969 i ha premiat una plètora de pel·lícules l'impacte de les quals avui dia encara retruny.
A continuació trobareu una llista de les pel·lícules africanes de més renom en llengua francesa (premiades o no) que han marcat tota una generació de teleespectadors:
Bal Poussière (Costa d'Ivori)
Cartell de la pel·lícula Bal Poussière - Domini públic.
Bal Poussière és una pel·lícula ivoriana de 1988 i dirigida per Henri Duparc.
Ha generat 300.000 entrades a França i és una sàtira de la poligàmia.
Conta la historia d'Alcaly, anomenat “semidéu”, qui, tot i el fet que ja té cinc esposes, s'encaterina amb la jove Binta, arribada d'Abidjan.
Aquí teniu un fragment de la pel·lícula:
Gapont explica per què aquesta pel·lícula l'ha marcat:
Una petita joia de frescor i espontaneïtat.
Aquesta pel·lícula té la candidesa del cinema de Renoir o de Pagnol.
Però tot i comptar amb un pressupost reduït, actors sovint amateurs i ser filmada en Súper 16 mm, la màgia hi és; ens deixem portar per aquests personatges increïbles.
Cinema de debò.
Va, Vis et Deviens (Etiòpia)
Cartell de la pel·lícula Va, Vis et Deviens - Domini públic.
Va, vis et deviens, Vete y vive a Espanya, és una pel·lícula franco-israeliana dirigida per Rady Mihaileanu i estrenada l'any 2005.
En un camp de refugiats etíops del Sudan, una mare cristiana obliga el seu fill Schlomo a fer com si fos un jueu per sobreviure i perquè se l'inclogués a l'operació Moisès, la qual transportava nombrosos jueus etíops a Israel.
Un cop declarat orfe, una família francesa sefardita que viu a Tel Aviv adopta l'orfe Schlomo.
A mesura que creix, tem que descobreixin el seu doble secret.
Aquí en teniu el tràiler:
Janos451 va quedar encisat amb la intensitat dramàtica de la pel·lícula :
Allò que fa que la pel·lícula sigui extraordinària és el retrat honest i eficaç de l'aïllament i de la solitud d'aquest jove refugiat, empitjorat per la convicció que la seva salvació ha costat la vida de la mare (cosa que ha fet plorar el públic).
Aquesta pel·lícula es fonamenta en la història dels Falashas (jueus etíops) que, immigrants a Israel, sofreixen moltes dificultats per tal de ser acceptats malgrat els seus esforços.
Aquesta pel·lícula se centra en el moment en què nombrosos immigrants africans organitzen protestes per obtenir els seus drets a Israel.
Un Homme qui Crie (Txad)
Un homme qui crie, Un hombre que grita a Espanya, titulada inicialment “Un homme qui crie n'est pas un ours qui danse” (Un home que crida no és un ós que balla, en català) és una pel·lícula del director txadià Mahamat Saleh Haroun que es va estrenar el 29 de setembre de 2010.
Ha obtingut el Premi del Jurat del Festival de Cinema de Canes de 2010.
El títol original està tret d'una frase del Cahier d'un retour au pays natal (Quadern d'un viatge de retorn al país natal, en català) del poeta martiniquès Aimé Césaire.
Conta la història d'Adam, de cinquanta-cinc anys, un vell campió de natació, mestre encarregat de natació en un hotel a N'Djamena.
Tan bon punt traspassen l'hotel a les mans d'uns inversors xinesos, Adam està forçat a cedir el seu treball al seu fill Abdel.
El blog Words of Katarina explica per què la pel·lícula l'ha marcat:
Un homme qui crie és una pel·lícula que parla de la pèrdua de sí mateix, però no com a conseqüència de quelcom que passa més enllà del nostre control, sinó de les eleccions que prenem quan la vida ens agafa de sorpresa .
De fet, és quelcom que nosaltres hem de decidir, com quin tipus de persona volem ser i com expressar-nos i viure una vegada que hem pres una decisió.
Indigènes (Algèria/Marroc)
Indigènes, Dies de Glòria en català, és una pel·lícula algeriana i marroquina de l'any 2006 realitzada per Rachid Bouchareb.
La pel·lícula relata el descobriment de la Segona Guerra Mundial i de l'Europa per part de tres tiradors algerians i un soldat d'infanteria marroquí: Abdelkader, Said, Mesaoud i Yassir.
La guerra els aporta la desil·lusió conseqüència de les discriminacions, i també l'emergència d'una consciència política i l'esperança.
Sarah Elkaim explica l'importància històrica de la pel·lícula :
Ningú encara no havia gosat a relatar el destí de milers d'africans, arribats del Magrib i més enllà del Sàhara, que, com a part de l'exèrcit francès, van participar en l'alliberament del país que, per a la major part, mai no han considerat seu .
Allò que dóna la força i l'emoció a la pel·lícula són els personatges ben construïts i sense pretexts.
Són humans: tal vegada covards, temorosos i, sobretot, homes que han vingut per alliberar el seu país del jou nazi.
Tabataba (Madagascar)
Tabataba (rumors, en malgaix, i també el nom dels esdeveniments de la insurrecció de 1947 a Madagascar) és una pel·lícula de Raymond Rajaonarivelo de l'any 1988.
Aquesta pel·lícula conta la lluita del poble malgaix per obtenir la independència de França.
Per a cada habitant, la rebel·lió té diferents formes: n'hi ha que creuen en el poder democràtic, i d'altres, en el poder de les armes.
El realitzador Raymond Rajaonarivelo descriu com ha escrit el guió de la pel·lícula:
Tothom em contava una història, però mai la mateixa.
Això ha donat lloc a un rumor, Tabataba, que, al meu parer, reflectia allò que hi havia sentit.
M'he fet servir de totes aquestes memòries per escriure el guió.
Valérie Andrianjafitrimo, la qual ha informat d'aquestes paraules, afegeix que :
El que és crucial, en aquest joc d'equilibri entre negació i record, entre interpretació francesa renovada i pluralitat de les percepcions malgaixes, no és la veritat de la historiografia, de la qual veiem clarament que no resol res de les ombres de la memòria ni de la dimensió simbòlica de l'esdeveniment.
Potser, és que la veu alternativa del rumor, aquest “tabataba”, aquest soroll sord, permanent, variat i variable, de vegades discret, de vegades estrident, victimista, heroic, és important.
Les eines d'Internet converteixen les protestes #Euromaidan d'Ucraïna en un moviment organitzat
Aquesta publicació forma part de la nostra cobertura especial de Protestes #Euromaidan a Ucraïna.
Després de tres setmanes de protestes Euromaidan a Ucraïna, les xarxes socials i les tecnologies encara exerceixen un paper fonamental en l'organització.
La brutal repressió sobre manifestants pacífics per part del govern el passat 30 de novembre, vuitè dia de protestes, va convertir la protesta en un moviment massiu contra el govern al país i ha començat a tenir semblances amb la Revolució Taronja de 2004 per molts motius.
Això no obstant, una de les diferències més importants entre Euromaidan i les protestes de 2004 ha estat l'ús de nous mitjans de comunicació, de xarxes socials i d'altres eines de tecnologies de la informació per organitzar i donar suport les protestes.
Un home, segut a sobre de la llenya tallada enmig dels manifestants a Kíev, obre el seu ordinador portàtil.
Foto de Dima Kravtxuk, el 5 de desembre de 2013.
Utilitzada amb autorització.
Des que van començar les protestes, Facebook en particular ha estat fonamental a l'hora d'organitzar els manifestants i informar un públic més ampli sobre els darrers esdeveniments.
La primera reunió de manifestants, organitzada a Kíev la vigília del 21 de novembre i que, immediatament, va ser coneguda com Euromaidan (Plaça Europea), va tenir lloc per les crides d'alguns periodistes i activistes civils, incloent-hi Mustafà Nayem , un col·laborador de la principal cadena de notícies independent en línia Ukrainska Pravda .
Facebook i Twitter ajuden amb l'organització dels manifestants
L'actual pàgina oficial de Facebook d'Euromaidan ha establert un nou rècord a Ucraïna en arribar als 76.000 "m'agrada" tan sols en els primers vuit dies d'existència.
La pàgina s'utilitza a fi d'informar els manifestants de notícies i temes prioritaris, per conversar sobre els plans d'accions futures, de prevenir contra l'ús de la violència, de compartir consells sobre com actuar davant les autoritats policials, i molts temes més.
Captura de pantalla de la pàgina oficial de Facebook de protestes Euromaidan.
La inscripció a la portada cita la Constitució del país: "El pobre ha de ser el titular de la sobirania i l'única font de poder a Ucraïna" .
Els comptes oficials d'Euromaidan a Twitter, @EuroMaydan i @EuroMaydan_eng , tenen un paper similar a aquell de les seves pàgines de Facebook, mentre que també ajuden a informar un públic internacional sobre les protestes a Ucraïna que en els primers moments van estar gairebé inapercebudes als mitjans de comunicació internacionals.
Abans de l'aparició d'aquests influents comptes a les xarxes socials i d'acumular tant de públic, els usuaris empraven les etiquetes (#Євромайдан en ucraïnès i #Евромайдан en rus) per compartir-ne informació.
Per ajudar a aplegar tota la informació d'importància i les publicacions de les xarxes socials en un únic lloc, els activistes van ajuntar determinades pàgines web amb agregadors de xarxes socials i enllaços útils, com ara Euromaidan.eu , Euromaidan.tk , Euromaidan.com o Maidan.in.ua .
"Euromaidan – SOS": El rastreig de la repressió i oferiment d'ajuda adequada
Captura de pantalla de la pàgina de Facebook "Euromaidan-SOS", grup que ofereix assistència legal i gratuïta a les víctimes de violència policial o detencions a #Euromaidan.
La llegenda diu: "Els drets humans per sobre de tot" .
Євромайдан SOS (Euromaidan SOS) recull informació sobre les víctimes de les cruels envestides policials, sobre la pressió del govern i els arrests.
La descripció de la pàgina diu :
Aquesta pàgina ha estat creada per oferir assistència legal a les persones ferides durant l'Euromaidan.
Nosaltres (els advocats, els activistes cívics i els periodistes) recopilem informació oportuna sobre els manifestants ferits i actius, de la mateixa manera que sobre els advocats i consellers enllestits per oferir assessorament legal. I fem possible el contacte dels uns amb els altres.
Si els vostres familiars han desaparegut o heu estat víctima dels atacs policials, NO CONTINUEU EN SILENCI!
Lluiteu pels vostres drets al nostre costat!
Poc després, una pàgina web independent, Eurozahyst.org , es fundava amb el mateix propòsit.
També s'ha obert un grup a Facebook "El Departament legal de la revolta" amb l'objectiu de discutir la part legal de les novetats referents a Euromaidan al país, compartir-ne idees i, qui ho necessiti, oferir-hi assessorament legal.
Junt amb els advocats, també els metges i estudiants de medicina es van organitzar per prestar assistència mèdica i gratuïta als participants d'Euromaidan.
“Організація волонтерів-медиків” (Organització de metges voluntaris) o Майдан.Медики (Maidan.Doctores) són algunes de les pàgines que han creat a Facebook per tal d'organitzar els metges voluntaris, alhora que establien els seus primers quarters generals sobre el terreny a la Catedral de Sant Miquel i la Plaça de la Independència de Kíev, principals punts de reunió de les protestes.
Una captura de pantalla de la pàgina de Facebook d'un grup de metges voluntaris que presten la seva ajuda mèdica per a Euromaidan a Kíev.
Col·laboració col·lectiva per idees i recursos creatius
Una altra pàgina de Facebook s'ha establert per aplegar i compartir idees que donen suport i divulguen el moviment Euromaidan.
El Centre d'Informació “НЕ ЗЛИй МАЙДАН” (No gireu l'esquena a Maidan) va començar com a idea l'1 de desembre al punt principal de protesta a Kíev i quatre dies després es va obrir la pàgina de Facebook .
El 7 de desembre ja eren gairebé 3000 "m'agrada", se sol·licitaven idees creatives per accions, eslògans i cartells dels usuaris de Facebook i compartir-los amb un públic més vast a Internet.
També mantenen relació amb més iniciatives en línia referents a Euromaidan.
Imatge creada per Vitali Moroz l'1 de desembre de 2013 que circula àmpliament en línia.
La imatge transmet al món un missatge essencial sobre Euromaidan.
Per afegitó, s'ha iniciat una pàgina diferent de Facebook "Страйк плакат" (Cartell de vaga, en català) específicament amb la finalitat de compartir cartells i dissenys creatius per a la protesta.
L'ONG "Ciutadans de Kíev per les reformes" va llançar una iniciativa de finançament col·lectiu a Biggidea.com, a fi de recaptar 12.000 dòlars per munir els manifestants d'Euromaidan a Kíev de menjar i d'abric .
Es va recaptar el doble de la quantitat al venciment el 8 de desembre de 2013 per al projecte.
Coordinació de voluntaris per Euromaidan
Molts observadors han assenyalat l'encertada organització que té la seu principal de la protesta, Maidan Nezalezhnosti (Plaça de la Independència) i els nuclis de la protesta, com l'edifici de l'administració de la ciutat de Kíev, sota el domini dels manifestants des de l'1 de desembre.
De fet, la Plaça de la Independència ha estat atapeïda per activistes per protegir-la durant el dia i sotjar-la de nit.
La gent també porta i serveix menjar, procura resguard i ajuda mèdica als manifestants, els activistes entretant gaudeixen d'un ample ventall d'activitats , des de partits de futbol a concerts, llibres i lectures publiques i de franc (vídeo) ofertes per especialistes en diverses àrees.
El crèdit es dirigia primerament als manifestants al carrer, i els activistes també n'han pogut fer ús per emprar les eines disponibles d'Internet i ajudar el procés.
La pàgina web Galas.org.ua utilitza mapes amb la col·laboració col·lectiva per coordinar les necessitats dels manifestants d'Euromaidan amb voluntaris que volen d'ajudar.
També s'ha publicat una pàgina de Facebook relacionada .
Una captura de pantalla d'un mapa amb la col·laboració col·lectiva que els activistes empren per coordinar els voluntaris d'Euromaidan a Kíev.
Maidanhelp.org té una finalitat similar, aplegar informació quant a les actuals necessitats dels participants d'Euromaidan.
Solidaritat mitjançant l'accés a Internet
Amb aquestes i altres iniciatives que sorgeixen tots els dies, és clar que la tecnologia ha esdevingut una de les claus per coordinar i, més important, donar suport a les protestes Euromaidan a Ucraïna.
Durant el cap de setmana abans de protestes, un dels principals proveïdors ucraïnès d'Internet, Volya-Cable, va anunciar que augmentaria la velocitat de la connexió a Internet per als seus clients que viuen al centre de Kíev i els va demanar que obrissin el seu accés a la xarxa per l'ús dels manifestants.
Moltes persones van seguir aquest consell i van obrir les connexions Wi-Fi, i altres usuaris van fer públiques les contrasenyes de les seves Wi-Fi .
Les sancions dels EUA bloquegen els cursos en línia de Coursera a Síria, a l'Iran i a Cuba [ACTUALITZAT]
ACTUALITZACIÓ (30 de gener del 2014): Ahir, Coursera va publicar una actualització sobre l'accés a la seva pàgina web des dels països sancionats.
Mentre que els serveis de Coursera continuen bloquejats a Cuba, a l'Iran i al Sudan, s'ha restablert l'accés per als usuaris sirians gràcies a una excepció que "autoritza alguns serveis per donar suport a les activitats d'organitzacions no governamentals a Síria, concretament perquè el seu objectiu és millorar l'accés a l'educació".
La plataforma d'aprenentatge en línia Coursera ja no està disponible per als alumnes de Síria, del Sudan, de l'Iran i de Cuba a causa de les sancions dels EUA.
El missatge següent, que ha aparegut a les pantalles en provar d'accedir als cursos, ha sorprès els alumnes afectats:
El sistema indica que proveu d'accedir a la pàgina web de Coursera des d'una adreça IP associada a un país subjecte a sancions comercials i econòmiques per part dels EUA.
Coursera ha de complir amb els controls d'exportació dels EUA i, per tant, no teniu permís per accedir a la pàgina web.
L'alumne iranià Navid Soltani va expressar immediatament la seva indignació a la pàgina de Facebook de Coursera:
El meu país està bloquejat!?
Si la gent de Coursera creu en el seu propi objectiu com una forma de canviar el món a través de l'educació, hauria d'encarregar-se de restablir l'accés a la pàgina web des de Síria.
El bloguer i programador sirià Anas Maarawi va criticar les sancions dels EUA al seu blog :
Entre la censura que ha imposat el règim, que inclou el bloqueig de centenars de pàgines web, i l'efecte de les sancions dels EUA, és gairebé impossible que els joves que encara són al país puguin continuar accedint a l'educació en línia.
La cap de redacció de Wamda , Nina Curley, ha mostrat una posició més pragmàtica i ha preguntat si era realment inevitable:
Era inevitable?
Hem de trobar una altra solució.
La plataforma d'aprenentatge en línia Coursera bloqueja els alumnes a Síria i a l'Iran: http://t.co/LPizvB61mL.
Tanmateix, un dels professors de Coursera, Rolf Strom Olsen, no podia entendre per què els no americans també han quedat afectats:
MISSATGE IMPORTANT PER ALS ALUMNES DE L'IRAN, DE SÍRIA, DE CUBA I DEL SUDAN
Així, doncs, si pertanyeu a algun dels països afectats i us agradaria continuar amb el curs, si us plau, envieu-nos un correu electrònic a cpom2014@gmail.com i us donarem més informació.
Meena, un dibuix animat, canvia l'actitud de l'Àsia del sud envers les xiques
Captura de pantalla de la portada del còmic de Meena.
Imatge cortesia d'UNICEF.
Fa només dues dècades, l'estatus de moltes dones d'alguns països de l'Àsia del sud era baix.
A moltes xiques de les àrees rurals no se'ls permetia estudiar.
Inevitablement es casava les xiques tan prompte com creixien, així que per a què estudiar?
A casa els xics obtindran el millor menjar i les xiques les sobres.
Però aquesta actitud tan discriminatòria ha canviat moltíssim, en part gràcies a un dibuix animat .
El personatge de ficció Meena protagonitza un programa de televisió homònim de l'Àsia meridional.
Promoguts per UNICEF , Meena i el seu programa de televisió són molt populars a la zona.
UNICEF ha desenvolupat la Iniciativa Comunicativa de Meena (MCI) com un projecte de comunicació destinat a canviar les percepcions i el comportament que obstaculitzen la supervivència, protecció i desenvolupament de les xiques d'Àsia del sud.
Bangla Desh va ser el primer país que conegué Meena quan una pel·lícula sobre la seua lluita per a anar a l'escola es va emetre a la televisió nacional de Bangla Desh (BTV) el 1993.
Els personatges secundaris de les seues històries són, entre altres, Raju, el germà de Meena, i el seu lloro Mithu.
Aquesta és Meena.
Imatge de Wikimedia
Segons un vell informe d'UNICEF :
Des dels seus inicis fa 14 anys, ella ha ensenyat milions de dones i xiques el que poden aconseguir.
Els seus missatges estan relacionats amb diferents qüestions, des de reconéixer o resoldre el problema de l'assetjament escolar fins al desafiament de l'estigma del VIH/SIDA, passant pel dret de les xiques a practicar esport.
Les històries de Meena són molt entretingudes i divertides, però també reflecteixen, en la seua essència, les realitats de les xiques que viuen a l'Àsia del sud.
Meena ha estés missatges per parar els casaments d'infants i la pràctica del dot i ha promogut una utilització saludable dels banys, l'enviament de les xiques a l'escola, la igualtat entre xics i xiques i el dret a l'educació per a les treballadores domèstiques.
Els seus programes destaquen la potencial contribució a la societat que les xiques poden fer si se'ls concedeix igualtat de condicions.
Com un missatge estés per una xiqueta menuda, un dibuix animat, pot ser tan poderós com per contribuir a canviar la societat radicalment?
La mestressa de casa Naznin Rahman va escriure al diari Daily Prothom Alo :
Ma mare Zohra Begum va demanar dot per als seus dos fills més grans.
Per aquell temps Meena no existia.
Des que ha començat a veure Meena, ha desenvolupat una simpatia envers les xiques en particular.
Quan ja havia casat el seu fill més menut, ens n'adonarem de com Meena li havia influït.
No va demanar cap dot per al meu germà menut.
Shuvo Ankur va escriure sobre els canvis positius que havia provocat Meena a la pàgina per a xiquets BDNews24.com:
Meena va aconseguir popularitat des del principi.
Els canvis van ser visibles poc després.
Al principi, a les zones rurals les estudiants deixaven l'escola i acabaven treballant de criades, però la situació va variar després que es començara a emetre el programa de Meena.
En la pantalla, als inicis, Meena tampoc tenia permís per anar a l'escola, però va canviar el seu destí i va aconseguir el permís per fer-ho.
Gràcies al seu enginy i a la seua intel·ligència, Meena va aprendre a comptar i va adquirir altres coneixements essencials per evitar que son pare fóra enganyat per altres persones.
Va salvar les seues vaques d'un lladre.
La seua intel·ligència es va fer popular i la negligència que patien les xiques dels països d'Àsia del sud va començar a desaparèixer lentament.
Sohanur Rahman va escriure a Kishorebarta que encara queda molt per aprendre d'aquest programa de dibuixos animats:
Hem aprés molt de Meena.
Des dels 90 fins avui, Meena s'ha convertit en una estrella i en un personatge especial de la nostra societat.
També s'emet Meena a la ràdio.
Farzana Islam Tithi, de 24 anys, qui posa veu a Meena, va comentar al periòdic The Daily Star :
Tothom estima Meena des de la seua infància i tothom, sense importar la seua edat, ha vist aquests dibuixos amb il·lusió.
Jo també els veia.
Potser l'accent de Meena va tenir un gran efecte en mi i crec que aquest sentiment m'ha ajudat a posar-li veu.
L'usuari de Twitter Bengalithings considera que Meena és un model de comportament:
Per a ser sincera, el dibuix animat Meena va ser un dels referents de la meua infància. #nosarcasm (sense sarcasme) #truth (veritat) #bengali — PerksOfBeingBengali♡ (@bengalithingss) October 24, 2013
El compte de Twitter bengalí d'UNICEF (@UNICEFBD) recorda que:
El personatge de dibuixos animats, Meena, continua influenciant les vides dels xiquets i dissipa els estereotips socials negatius... http://t.co/h5mbXHr64Y — UNICEF Bangladesh (@UNICEFBD) December 24, 2013
Cada any el 24 d'octubre se celebra el "Meena Day" o Dia de Meena a Bangla Desh per a promoure la consciència social sobre l'escolarització del 100% dels xiquets, per a evitar l'abandonament escolar i assegurar-los una educació adequada.
Segons alguns informes , Meena també ha guanyat popularitat més enllà de la regió de l'Àsia del sud.
S'ha doblat a més de 30 llengües com l'àrab, el birmà o el xinès.
Podeu descarregar-vos el còmic de Meena en anglès ací.
Quatre conceptes erronis fonamentals sobre les protestes #Euromaidan a Ucraïna
Ucrainica Marginalis va publicar un resum dels quatre conceptes erronis principals sobre #Euromaidan , escrit pels acadèmics Sofia Gratxova i Stephen A.
El que aquest resum destaca és l'enorme bretxa entre el que els mitjans de comunicació internacionals i els espectadors externs perceben que està passant i el missatge que els ucraïnesos que participen a les protestes Euromaidan intenten transmetre al seu govern i al món.
Els principals conceptes erronis són:
Concepte erroni #1: Ucraïna està dividida entre est i oest.
Concepte erroni #2: Les protestes a Ucraïna són sobre l'adhesió a la UE.
Concepte erroni #3: Els grups de manifestants a Ucraïna estan dominats per l'extrema dreta.
Concepte erroni #4: Les manifestacions han de cessar immediatament i donar pas a negociacions entre el règim i els dirigents dels partits polítics de l'oposició.
Una nova llei reprimeix la llibertat d'expressió i la protesta pacífica a Ucraïna
Una imatge anònima que circulava per la xarxa.
En ella es pot llegir : "Ara TOT està prohibit"Aquest article forma part de la nostra cobertura especial Protestes #Euromaidan a Ucraïna.
Quan es complien 57 dies de protestes massives a favor de la integració en Europa i en contra del govern a Ucraïna, el parlament nacional va aprovar una llei que limita la llibertat de reunió, restringeix els mitjans de comunicació del país i reprimeix la llibertat d'expressió.
3879 introdueix diversos canvis legals amb l'objectiu de "protegir la seguretat dels ciutadans".
Els diputats van aprovar la llei durant la primera sessió del nou any, el 16 de gener de 2014.
La llei arribava mentre milers de manifestants continuaven omplint una cèntrica plaça de Kíev.
Les protestes Euromaidan, com han estat batejades, van començar de manera pacífica en forma de manifestacions proeuropees, però van derivar en moviment antigovernamental a gran escala després que la policia desencadenara una agressiva repressió contra els manifestants - un bon grapat d'aquestes brutals pallisses de la policia van ser enregistrades en vídeo.
L'ONG Kharkiv - Grup per la Protecció dels Drets Humans va qualificar la nova llei de repressiva, i en citava els aspectes clau :
Un projecte de llei "aprovat" íntegrament per la majoria governant al Parlament el 16 de gener criminalitza la difamació, etiqueta i restringeix les associacions cíviques que es beneficien de subvencions foranes per considerar-les "agents estrangers" i imposa i incrementa substancialment la responsabilitat sobre qualsevol mena de protesta.
Si el president de la cambra Volodímir Rybak i el president Víktor Ianukòvitx signen aquest projecte de llei, la democràcia d'UcraÏna retrocedirà anys.
Maksim Savanevski de Watcher.com.ua va apuntar que aquestes i altres mesures, com ara obligar els ciutadans a mostrar els seus passaports fins i tot per comprar una targeta SIM de prepagament, assoleixen la categoria de censura pel que fa a la llibertat d'expressió de periodistes i internautes, alhora que incrementen el control i la vigilància sobre els sistemes de telecomunicacions i les pàgines web dels mitjans de comunicació socials, sota el pretext de combatre l'extremisme i les revoltes violentes:
Avui la majoria del Verkhovna Rada ha adoptat una llei que bàsicament introdueix la censura a l'Internet.
L'advocat Dmitrò Nazarets va publicar uns quants articles d'anàlisi en els quals parlava d'un nou requisit que obliga tots els llocs d'Internet i agències de nova creació a registrar-se davant les autoritats:
S'ha acabat escriure i publicar notícies en el teu lloc web sense supervisió i registre.
El periodista Mustafà Nayyem assenyalava a Facebook la brutalitat amb què els autors de llei tracten els mitjans de comunicació social:
Una nota aclaratòria al controvertit projecte de llei adoptat pel parlament ucraïnès denuncia els mitjans de comunicació socials.
Els autors insisteixen que els mitjans de comunicació social es fan servir com a ferramentes per escampar aquestes idees i avivar l'hostilitat, ja que en ells cada cop són més i més freqüents les crides al canvi de poder i de la constitució per la via de la violència.
Rachel Denber , vicedirectora de la divisió d'Europa i Àsia Central per a l'organització Human Rights Watch va resumir succintament els nombrosos paral·lelismes amb Rússia:
El que Rússia va fer en 60 dies després de la investidura de Putin, Ucraïna ho va fer en 20 minuts: la llei d'"agents estrangers", límits a les manifestacions, criminalització de la difamació, etc.
La brega del vot dels pressupostos
El parlament també va votar els pressupostos anuals de la nació el mateix dia.
Els pressupostos han estat força polèmics. L'oposició els va criticar per múltiples defectes, entre els que s'inclou l'augment dràstic del finançament per als cossos de seguretat en detriment de partides com la sanitat.
Els diputats en l'oposició es van comprometre a bloquejar el parlament i evitar la votació per tots els mitjans possibles.
Al principi, les coses semblaven anar segons el seus plans .
Tanmateix, l'oposició aviat va perdre el control, ja que la majoria favorable al govern va votar per l'aprovació dels pressupostos i per evitar el procediment habitual de vot.
Christopher Miller, editor del Kyiv Post, diari de la ciutat de Kíev en llengua anglesa, tuitejava :
I... el parlament d'Ucraïna aprova els pressupostos de 2014.
Sense discussió, sense debat.
Un vot ràpid i brut, i prou.
El Partit de les Regions té el poder.
En plena sessió parlamentària va esclatar una baralla, en la qual els opositors van tractar d'impedir físicament que els seus rivals usaren el sistema de vot electrònic.
Però la majoria favorable al president es va retractar ràpidament i van continuar la votació alçant la mà.
El diputat de l'oposició Andríi Xevtxenko va comentar les irregularitats en el procés de votació:
Mentre el país sencer observa, el setè Verkhovna Rada deixa d'existir.
Una p*** vergonya... #Рада7
20 minuts que han destruït el poc que restava de la democràcia ucraïnesa.
"El dia que la democràcia va morir"
Més tard, el president Víktor Ianukòvitx va signar cinc lleis en total, inclosa la llei contra les manifestacions, la núm.
3879, fet que va despertar la indignació a la xarxa de la comunitat ucraïnesa.
Taras Revunets, bloguer angloparlant de Kíev, va tuitejar :
IANUKÒVITX SIGNA PROJECTE DICTATORIAL I EL CONVERTEIX EN LLEI.
L'usuari de Twitter Igor Xevtxenko va anar fins i tot més enllà en les seues comparacions :
Ara estem a Corea del Nord.
I tenim el nostre propi Vik Fed Yan
Tanmateix, molts altres usuaris de les xarxes socials han ridiculitzat les noves mesures i han assenyalat la seua absurditat.
El moviment cívic "Chesno" va publicar la següent fotografia sobre la qual apuntava que il·lustra quelcom ja "prohibit" per la nova llei:
El moviment cívic "Chesno" il·lustra una activitat tècnicament il·legal segons la nova legislació.
Foto cortesia de Hanna Hrabarska.
Mentrestant, ací estem - agents estrangers, oficina del moviment CHESNO, un grup de més de cinc, amb MÀSCARES!
Aquest article forma part de la nostra cobertura especial Protestes #Euromaidan a Ucraïna.
L'article fou escrit conjuntament per Tetyana Bohdanova (que figura com autora) i Tetyana Lokot .
Una revolució dins de les Pussy Riot?
Images mixed by Kevin Rothrock.
Des que van eixir de la presó l'any passat, Nadezhda Tolokonnikova i Maria Alekhina, membres del col·lectiu rus de punk feminista Pussy Riot, han estat fent una gira mundial per a publicitar-se, visitant països a Àsia i Europa.
En ser alliberades anunciaren que el seu nou objectiu és lluitar pels drets humans, especialment el dels presos russos (polítics i de tota mena).
La nit del 5 de febrer oferiren un concert organitzat per Amnistia internacional a Nova York.
Segons el periodista rus Anton krasovsky (perseguit per la seua orientació sexual), el concert no hauria sigut possible sense l'ajuda del multimilionari i antic candidat presidencial Mikhail Prokhorov i la seua germana Irina.
Durant la seua intervenció, les xiques de Pussy Riot parlaren sobre els abusos als drets humans comesos a Rússia i informaren al públic sobre el cas de la Plaá Bolotnaya, que molts consideren de natura política:
Estem a Nova York i hi ha 15000 persones més que ara coneixen el #BolotnoeCase (cas Bolotnoe).
Comencem hui.
I sí, creiem que és important.
A Nova York també es reuniren amb l'ambaixadora de les nacions Unides, Samantha Power, que les va anomenar «problemàtiques valentes» en un tuit, i aparegueren al Colbert Report.
(El fundador de la publicació nacionalista russa online Sputnik & Pogrom va assenyalar que eren les primeres convidades que el Colbert entrevistava amb intèrpret).
Per desgràcia, tota aquesta publicitat ha molestat alguns membres del col·lectiu i un dia després del concert integrants anònims de Pussy Riot (recordem que encara que 3 persones foren arrestades, almenys 5 dones participaren en l'espectacle punk en la Catedral de Crist Salvador) publicaren un comunicat a la seua pàgina de LiveJournal, pussyriot.livejournal.com .
Al comunicat proclamaren que Tolokonnikova i Alekhina ja no són membres de Pussy Riot perquè el seu activisme a favor dels drets humans és diametralment oposat a la violenta desorganització que regeix el mètode de les Pussy Riot:
Ens fa molt feliços que Nadya i Masha foren alliberades. desafortunadament per a nosaltres, estan tan concentrades en el problema de les presons russes que han oblidat els objectius i ideals del nostre grup: feminisme, insurrecció separatista, lluita contra l'autoritarisme i culte a la personalitat L'activisme a favor dels drets humans no pot qüestionar les normes i regles que formen la base de la societat patriarcal moderna perque és una part institucionalitzada d'aquesta societat
També han criticat el concert d'Amnistia Internacional, en el qual Tolokonnikova i Alekhina participaren amb el primer espectacle legal de les Pussy Riot.
«Pussy Riot no fa concerts legals» digueren les membres anònimes.
De fet, tota la idea és hostil al concepte de protesta punk.
També han subratllat que l'anonimat es una part fonamental de la imatge de Pussy Riot, així que no està clar si Ekaterina Samutsevich, que prèviament havia tingut discrepàncies amb Tolokonnikova i Alekhina quan va arribar a un acord amb el fiscal (segons va informar Global Voices) per a aconseguir una reducció de la condemna, és encara part del col·lectiu.
És un intent per a apropiar-se d'una marca mundialment coneguda?
O potser Pussy Riot es més gran que les seues dues membres més conegudes.
En qualsevol cas, el grup darrere del comunicat fou directe:
Des d'ara en endavant Nadya i Masha estan al costat oposat al nostre de la tanca.
Recordeu, ja no som Nadya i Masha, i elles ja no són Pussy Riot.
Veneçuela experimenta una escalada de la violència mentre continuen les protestes
Uns manifestants esquiven gasos lacrimògens llançats per la Guàrdia Nacional.
19 de febrer de 2014.
Altamira, Caracas.
Foto de Sergio Álvarez, copyright Demotix.
Després que el president Nicolás Maduro anunciara en una cadena nacional que prendria mesures especials a l'estat de Táchira per controlar les protestes, els internautes de diverses ciutats van començar a informar de situacions irregulars amb les forces policials, l'exèrcit i grups de civils armats que es desplacen en motocicletes.
Veneçuela travessa una crisi política, econòmica i social que ha fet que milers de ciutadans isquen als carrers per manifestar el seu descontent amb l'actual govern.
Els veneçolans porten més d'una setmana submergits en una onada de fortes protestes que, a 20 de febrer, ja havien deixat quatre morts i centenars de ferits i detinguts.
Durant el proppassat dimecres 19 de febrer, manifestants i testimonis van fer servir Twitter i Facebook com a plataforma per tal de denunciar la repressió exercida pels cossos de seguretat en els darrers dies.
Un vídeo, elaborat per la unitat d'investigació del diari Últimas Noticias, que de seguida va esdevenir viral, ubicava membres de la policia política (Sebin) en el lloc i l'hora en què es van produir les primeres morts el passat 12 de febrer.
Ortega Brothers va difondre una foto que retratava la situació a Valencia.
Desapareix un avió malaisi amb 239 persones a bord
Malaysia Airlines.
Fotografia de planegeezer a Flickr (llicència CC). Tots els enllaços porten a pàgines web en anglès, excepte quan s'indica el contrari. El dissabte 8 de març, mitjans de notícies de tot el món van informar que un avió de Malaysia Airlines amb destinació a la Xina havia desaparegut.
El vol MH370, que es dirigia a Pequín des de Kuala Lumpur, va perdre el contacte amb els controladors aeris i, des d'aquell moment, ni les autoritats ni la línia aèria no han aconseguit localitzar l'aeronau.
El vol portava a bord 227 passatgers i 12 tripulants de cabina.
D'acord amb el diari The Guardian, l'aeronau va perdre el contacte per radar en espai aeri del Vietnam.
Des d'aleshores, la línia aèria ha publicat diverses actualitzacions sobre la situació a la seva pàgina de Facebook, i fins i tot una declaració del director general, Ahmad Jauhari Yahya:
Lamentem profundament haver perdut el contacte amb el vol MH370, que ha partit de Kuala Lumpur amb destinació a Pequín a les 00:41 d'aquest matí.
Estava previst que l'aeronau aterrés a l'aeroport internacional de Pequín a les 06:30, hora local de Pequín.
Els controladors aeris de Subang han informat que el contacte amb l'avió s'ha perdut avui a les 02:40 (hora local de Malàisia).
L'aeronau que operava el vol MH370 era un Boeing B777-200.
A bord de l'avió viatjava un total de 239 persones entre passatgers i tripulació: 227 passatgers (2 d'ells infants) i 12 membres de la tripulació.
Els passatgers eren de 13 nacionalitats diferents.
La línia aèria Malaysia Airlines està treballant conjuntament amb les autoritats, que han posat en marxa l'equip de cerca i rescat per localitzar l'aeronau.
El nostre equip s'està posant en contacte els familiars més propers dels passatgers i dels membres de la tripulació.
En un altre comunicat de premsa, la línia aèria ha identificat el pilot, el capità Zaharie Ahmad Shah, que té 18.365 hores d'experiència de vol.
Molts usuaris han expressat la seva preocupació a Twitter:
He volat amb Malaysia Airlines @MAS moltes vegades, també en un dels seus 777-200 des de KL cap a Xangai.
Els meus pensaments estan amb tots vosaltres en aquest moments tan durs.
Hi ha fonts que afirmen que l'avió de Malaysia s'ha estavellat, però no hi ha cap confirmació oficial.
La desaparició del vol de la línia aèria Malaysia Airlines és exactament el que m'horroritza de volar.
Creuo els dits perquè l'avió de Malaysia Airlines no s'hagi estavellat i les 239 persones a bord estiguin sanes i estàlvies.
Notícies molt impactants per a la indústria de l'aviació i les persones a bord!
BBC News - Malaysia Airlines perd el contacte amb un avió que es dirigia a Pequín.
L'incident fins i tot va provocar una resposta per part del primer ministre malaisi, Najib Razak, a Twitter:
Els meus pensaments i oracions estan amb els familiars del vol #MH370.
He ordenat que es prenguin totes les mesures possibles.
Reuters ha informat que l'avió s'ha estavellat al mar de la Xina Meridional, però al moment d'escriure aquestes línies encara no s'ha fet cap declaració oficinal.
#DZ2014, l'etiqueta contra el frau i la dictadura a Algèria
Algèria s'afanya a viure unes eleccions presidencials capitals per al seu futur.
La jornada electoral és prevista per al 17 d'abril.
Després de quinze anys al poder, Abdelaziz Bouteflika ha anunciat que es tornarà a presentar a un quart mandat al capdavant del règim algerià.
Però aquest quart mandat no és ben vist per tothom i hi ha moltes veus que denuncien aquest projecte polític.
A les xarxes socials i al web, la contestació s'organitza.
Tot va començar a Facebook.
Uns quants joves algerians de sectors ben diversos es van aplegar un dissabte al matí davant la Universitat d'Alger a Bouzareah , un municipi situat a la rodalia de la capital algeriana.
Els seus eslògans expressaven prou clarament la seva ràbia i còlera.
Les seves reivindicacions eren simptomàtiques d'un profund desig de canvi.
Però des que van mostrar els seus cartells hostils al règim i a un enèsim mandat d’Abdelaziz Bouteflika al capdavant de l'estat, la policia se'ls va endur directament a comissaria.
Aquest vídeo relata aquella concentració:
Una dona que hi va participar explicava per què estava en contra del quart mandat de Bouteflika:
El 2008 no ens esperàvem pas tot això.
Era massa gros tot el que havia passat.
Aquesta vegada, fins i tot abans que hagués declarat que es presentava a un quart mandat, li volem dir que no!
No et volem pas!
Algèria no és una monarquia.
Algèria no és una dictadura.
És un estat de dret i hi hem de treballar tots plegats.
Estaven al corrent que els policies serien molt més nombrosos que ells en la concentració que volien organitzar.
Però inconscientment, o potser conscientment, van comprovar que les xarxes socials són poc vigilades pels aparells de seguretat a Algèria.
També van provar que tota mobilització democràtica ja no és possible a Algèria fora de les xarxes socials.
La seva crida a Facebook no es va prendre seriosament al principi.
Però dia a dia, més i més persones van començar a unir-se a aquesta petita comunitat oposada a un quart mandat d'Abdelaziz Bouteflika, de setanta-set anys i el president que ja ha regnat el país des del 1999: és a dir, quinze anys.
Un president que encara vol detenir el poder tot i que havia promès de passar el testimoni a la joventut, tal com deia en un discurs el 2012:
Així es va posar en marxa, doncs, un moviment de contestació que convoca concentracions cada setmana davant les universitat per a mirar d'aturar la reelecció d’Abdelaziz Bouteflika.
Per a expressar la còlera dels algerians, uns quants cibermilitants han llançat nombroses iniciatives al web algerià.
I per aplegar-les totes i guiar millor l'opinió pública s'ha creat una etiqueta, #DZ2014, que permet de trobar totes les informacions essencials sobre la pròxima elecció presidencial que tindrà lloc el 17 d'abril a Algèria .
Gràcies a l'etiqueta, l'internauta accedeix directament a moltes pàgines de Facebook que difonen cada hora informacions sobre el desenvolupament de les eleccions.
Unes informacions que destaquen els tripijocs utilitzats ací i allà per a afavorir el frau o imposar la dictadura als algerians.
Però a Facebook i Twitter, no sols es comenta seriosament l’actualitat política.
Els activistes miren de mobilitzar l’opinió pública fent riure, també.
Per això s'hi han difós fotomuntatges, bromes i vídeos ridiculitzadors.
La pàgina de Facebook Radio Trottoir és de fet un veritable mitjà que s’ha construït sobre aquest model d'informació basada en la ironia i la sàtira, com per exemple aquest fotomuntatge compartit per nombrosos Facebookers:
La caricatura diu: 'Ens demanen que els votem?
Responguem-los amb 4 (no): quart mandat, transmissió hereditària, corrupció, dinosaures.'
Alguns col·lectius ciutadans filmen les seves accions de protesta sobre el terreny i sensibilitzen l’opinió pública.
Aquests vídeos s'han difós en massa a les xarxes socials.
Una compartició que ha estat possible gràcies a l'etiqueta #DZ2014, principal arma dels militants algerians en la seva lluita contra el frau electoral i la dictadura.
Està Japó preparat per ser la seu dels Jocs Paralímpics?
Pel Blog Action Day d'aquest any, els col·laboradors de Global Voices Japó es van reunir a través de la xarxa per escriure sobre els drets humans dels discapacitats a Japó.
És Japó realment un lloc còmode per a les persones amb discapacitat?
Ayako Yokota i Ryan Ball són els coautors d'aquesta entrada de blog.
Un tros de terra escrit amb Braille ajuda a guiar els discapacitats visuals.
Propietat de Miki Yoshihito de Flickr (CC BY 2.0)
S'han iniciat el preparatius pels Jocs Olímpics i Paralímpics de Tòquio 2020.
La construcció de noves i esplèndides estructures arquitectòniques i instal·lacions, les quals acolliran una gran diversitat de visitants d'arreu del món, constitueixen una part important d'aquests preparatius.
S'ha criticat sovint a Tòquio per un escaç accès de les cadires de rodes i per no desenvolupar suficients facilitats a les persones amb discapacitat.
La falta de terreny en una ciutat coneguda com a "compacta" pot, a vegades, ser insuficient a l'hora d'oferir accés universal a persones amb discapacitat.
Kazuko Itoh, l'editor de Challengers.tv , una pàgina web de notícies esportives de l'organització sense ànims de lucre STAND, diu que ja no es presenten atletes discapacitats en la seves pròpies categories.
Aquest fet té l'objectiu d'ajudar a preparar les comunitats esportives locals perquè participin en els Paralímpics, i també perquè sembla que hi ha un interès genuï.
Japó té una societat molt envellida, i això podria ser un factor que contribueixi a l'expansió de la idea del disseny universal a un públic més ampli.
Kazuko Itoh escriu en una columna d'opinió:
No estic gens preocupada pel fet que Japó sigui la seu dels Jocs Olímpics.
Això és deu a que estic segura que Japó i Tòquio estan suficientment capacitades per a dur-los a terme.
Però, qué passa amb els Paralímpics?
En aquests moments, la majoria de la gent no hi està interessada ni té un gran coneixement dels Jocs Paralímpics, en comparació amb els Jocs Olímpics.
Això és el que crec que hauriem d'esforçar-nos a canviar en els pròxims set anys.
En primer lloc, ni els Jocs Olímpics ni els Paralímpics són l'objectiu final.
Es tracta d'avançar per crear una societat millor.
Un cop això s'hagi aconseguit, el significat real dels Jocs Olímpics i els Paralímpics d'un "Festival de Pau" esdevindrà més evident.
Per aquest motiu, Japó s'ha de preparar pels Jocs Olímpics i Paralímpics de Tòquio 2020 mostrant atenció a qualsevol detall i d'aquesta manera podrà crear un esdeveniment únic i autèntic pel país.
Cita el senyor Junichi Kawai, un nadador cec que ha competit en els Paralímpics 6 vegades consecutives i ha guanyat un total de 21 medalles (5 d'or, 9 de plata i 7 de bronze):
Tothom troba defectes en el seu cos quan es fa gran, per exemple en els ulls.
Sabent això, que us sembla considerar les persones discapacitades com "els vostres mestres de la vida"?
Quan sigueu grans, potser us veureu inversos en situacions similars a les nostres.
Si escoltésssiu alguns del nostres que es troben amb avantatge i sapiguèssiu el que tothom experimentarà en el futur, possiblement existiria una societat en la qual la gent gran pogués tenir una vida més fàcil.
Kazuko ha afegit a la seva entrada que els beneficis dels discapacitats són també beneficiosos per a la resta de la població, sobretot per a un país que s'enfronta a una societat altament envellida.
Dit d'una altra manera, crear una ciutat on els atletes paralímpics y els visitants amb discapacitat estiguin cómodes conduirà a una ciutat que està millor preparada per atendre a una societat altament envellida.
Un cop s'adapti la ciutat per a les persones amb discapacitat, les persones d'arreu del món afirmaran i diran que també volen viure una vida feliç a Japó, un cop envelleixin.
Historial de solucions proposades per als discapacitats
De fet, Japó ha fet esforços per allotjar discapacitats des de molt abans que es convertis en la seu del Jocs Olímpics.
Va ser a Japó on es va inventar la rajola Braille en zones públiques per marcar el camí als invidents.
L'hoteler i inventó Seiichi Miyake va implantar-la per primera vegada fa 46 anys a la ciutat d'Okayama.
Després de veure com una persona amb discapacitat visual era casi atropellada, a Seiichi se li va ocórrer la idea de la rajola Braille arran d'una conversa amb un amic amb discapacitat visual anomenat Hideyuki Iwahashi.
L'usuari de Twitter E-Ken, que es descriu a ell mateix com un arquitecte de dades 3D-CAD, va comentar :
Així que les rajoles Braille són una creació japonesa?
És normal veure-les avui en dia però estic segur que van trigar molt temps a que es popularitzéssin.
La història de la rajola Braille...No sabia res sobre això.
Tenir l'esperança que el govern actuï no farà que la societat visqui en un lloc més acollidor i senzill, cal que siguem forts.
Estic emocionat.
El capità de la selecció japonesa de hockey sobre gel Takayuki Endo amb la medalla de plata. (Març 2010).
Presa per Leanne Scherp © Copyright Demotix
El bloguer Teevtee, que escriu blogs sobre parcs d'atraccions a Parkeology.com, escriu sobre el mite que Japó no és hospitalari amb les persones amb discapacitat.
Japó compta amb moltes ajudes per a persones amb diferentes discapacitats.
Pots trobar, no només el típic sistema Braille als ascensors, sinó també els xiulets audibles als passos de zebra avisant als vianants que el semàfor verd està encès, i a més, els paviments tàctils a molts carrers públics i estacions de tren que guien els invidents i els adverteixen dels encreuaments.
Els paviments tàctils es van inventar al Japó als anys 60 i ara estan presents arreu del país; no només als passos de zebra, sinó també a totes les ciutats i espais públics.
Solucions per als nous reptes
L'esforç de Japó d'aconseguir un accés lliure de barreres i universal també s'observa en els invents tecnològics.
El Ministre d'Hisenda, el Banc de Japó i el National Printing Bureu han elaborat una aplicació per a mòbils amb l'objectiu que els discapacitats visuals puguin identificar els billets.
També existeix una aplicació per als iPads, per traduir els signes, que Japenese Railways East ha implementat tant per als estrangers com per als discapacitats visuals.
Però pot ser que la tecnologia no sigui suficient.
Caldrà una major consciència humana per part dels japonesos si es vol anar més enllà del disseny universal.
L'atleta paralímpic de Hockey sobre gel Daisuke Uehara comenta al seu blog :
De camí a l'entrenament, vaig veure una mare amb el seu fill aparcant el cotxe en una plaça d'un institut destinada a persones amb discapacitat, lloc en el qual no hauria d'haver aparcat al seu cotxe, tret que tingués una discapacitat.
Això es ensenyar als nens el costat oposat a la moralitat.
Com a seu dels Jocs Olímpics, necessitem cambiar les persones que es comporten de forma tan vergonyosa i ser valents per encarar aquest repte, tant com ho són els atletes a l'hora d'aconseguir els seus somnis.
Jose Dos Santos, el president d'Angola amb 1.800 milions de dòlars
Els cinc presidents de tot el món que s'han mantingut més temps en el poder i que hi continuen són tots africans, la majoria coneguts per nombrosos tripijocs: eleccions fraudulentes, malversació de fons, enriquiment il·lícit, violació dels drets humans...
Un d'ells és el president d'Angola, José Eduardo dos Santos.
Dos Santos hi ha estat al capdavant des del 1979.
Durant el seu mandat, unes quantes ONG locals i internacionals han denunciat escàndols relacionats amb drets humans i casos de corrupció lligats amb el seu regnat.
J.R. Mailey, un investigador de l'Africa Center for Strategic Studies que treballa sobre recursos naturals, corrupció i seguretat a l'Àfrica, destacava que:
Durant dècades, una petita camarilla al voltant del president d'Angola ha utilitzat hàbilment empreses fantasma anònimes per a saquejar milers de milions en actius de l'estat.
Aquestes empreses tapadora tenen la seu en centres financers offshore coneguts com a "paradisos fiscals" o "jurisdiccions secretes".
El president José Eduardo dos Santos, condecorat pel president rus Vladímir Putin.
Font: Cabinda.net, amb permís.
La web Cabinda.net calculava que la riquesa personal de Dos Santos era superior als 20.000 milions de dòlars el 2013.
El pressupost angolès d'aquell any per a despeses presidencials va augmentar un 50% respecte al del 2012, i en conjunt va ascendir a 69.000 milions de dòlars.
Paral·lelament, el 70% dels angolesos viuen amb menys de dos dòlars diaris.
Rafael Marques de Morais va escriure sobre aquest augment exponencial en un apunt titulat "Un pressupost rècord per a la presidència, els militars i els fantasma":
Sols la presidència té un pressupost de 1.800 milions de dòlars, una xifra superior al finançament per al Ministeri de Salut (1.500 milions).
A tall de comparativa, el 2013 els contribuents britànics van pagar 53,4 milions de dòlars per a despeses relacionades amb la família reial, i els contribuents francesos van sufragar 101,6 milions d'euros el 2014 de despeses lligades amb les activitats del president François Hollande.
Presseurop.eu revelava que es podien seguir pistes de la família de Dos Santos en "dubtoses" transferències de capital relacionades amb inversions recents a Portugal:
La "seva família”, i sobretot la seva filla gran, Isabel Dos Santos, de quaranta anys.
Graduada al King's College de Londres i única dona multimilionària a l'Àfrica, Isabel és una de les figures clau en aquesta estimulant família postcolonial.
L'hereva, fruit d'un matrimoni anterior de Dos Santos, té una cartera impressionant d'actius a Portugal.
En ben pocs anys ha acaparat la meitat del capital del gegant de les telecomunicacions creat arran de la fusió de ZON i Optimus, i una bona porció del banc portuguès BPI, on és la segona accionista amb un 19,4%.
També és al consell de direcció d'una altra institució financera, BIC Portugal, i té accions a Amorim Energia, que controla quasi el 40% de Galp, un dels principals grups petroliers i gasístics d'Europa.
Vinyeta sobre els drets humans a Angola, via Maka amb permís.
L'origen de la fortuna d'Isabel Dos Santos, la va investigar amb profunditat Forbes el 2013.
Encara que sembli estrany, uns quants mesos després la mateixa revista va establir un acord amb una empresa propietat en un 70% de Dos Santos, amb l'objectiu d'engegar una nova revista per a l'Àfrica lusòfona.
Jean-Paul Marthoz, un periodista belga i assessor del Committee to Protect Journalists (CPJ), va escriure al bloc de l'organització sobre les inversions angoleses a Portugal:
Una de les fonts de preocupació és el grup mediàtic Newshold, propietat de Pineview Overseas, establerta al Panamà i que té per accionistes poderosos personatges d'Angola com el magnat Alvaro Sobrinho.
Newshold controla Sol, el tercer setmanari de Portugal, i té accions en dues revistes principals, Visâo i Expresso, com també a Correio da Manhâ, el diari populista de més tiratge de Lisboa, i l'econòmic Jornal de Negocios.
També ha mostrat interès en cas que el govern portuguès decideixi de privatitzar la radiotelevisió pública RTP (Radio e Televisâo Portuguesa).
Molts inversors angolesos són coneguts perquè estan íntimament vinculats en l'entorn del president del país i de l'MPLA (Moviment Popular per l'Alliberament d'Angola), que ha dirigit el país sense interrupció des de la independència, el 1975.
El 2013, la capital del país, Luanda, va ésser nomenada per segona vegada en tres anys la ciutat més cara del món.
I això malgrat que la majoria de la seva població viu en tuguris i és exclosa econòmicament dels sectors productius moderns.
La blogaire Aminata, corresponsal de Cross Worlds a Luanda, recordava la seva experiència amb el cost de la vida a la ciutat:
Viure a Luanda des del costat de la Força és poder sortir la nit de Cap d'Any i gastar-se no pas menys de 300 dòlars per poder accedir a una festa.
Aquella nit, malauradament vaig haver de deixar-me endur per la "força fosca", atès que el preu de la festa era una mica superior a la meitat de la meva paga mensual com a becària...
Viure a Luanda del costat de la Força també és tenir capacitat d'allotjar-se en un apartament d'un novíssim edifici per un preu "de saldo" de 7.500 dòlars mensuals (el preu mitjà per a un apartament amb una sala d'estar i dues habitacions), on gaudir del confort de la vida moderna i tenir la "preciosa" vista de les "musseques" (barris pobres).
Viure a Luanda del costat de la Força també és quedar per anar al perruquer a Lisboa, en un viatge d'anada i tornada de cap de setmana, i aprofitar l'avinentesa per a fer-hi una mica de compres.
Cláudio Silva va escriure recentment un apunt per a Global Voices titulat Lluitar contra els pobres a Angola en comptes de la pobresa.
L'apunt aportava informació addicional sobre la lluita diària per la supervivència als carrers de Luanda.
L'aixecament sirià a través dels ulls de les dones
El 15 de març ha estat l'aniversari de l'aixecament popular contra la tirania a Síria.
Uns quants dies abans d'aquesta data el 2011, els ciutadans sirians encara es manifestaven davant les ambaixades de Tunísia, el Líban i Egipte, per a donar suport a les mobilitzacions que s'estenien per la regió des de la fi del 2010.
Homes i dones mostraven la solidaritat amb la lluita dels seus veïns.
Tres anys després de l'aixecament, Syria Untold s'ha fixat en Síria a través dels ulls de tres dones que han treballat activament per a promoure la justícia i la llibertat al país.
Anunci de la campanya per l'alliberament de l'activista siriana Razan Ghazzawi: "El règim no té por dels qui estan empresonats, sinó dels qui no els obliden."
Font: Syria Planet
Un aixecament femení?
Des del començament de la insurrecció, les dones van participar al costat dels homes en l'organització de protestes i campanyes de desobediència civil.
Marwa Ghamian va ésser una de les primeres detingudes per haver demanat la llibertat en públic, el 15 de març de 2011, durant una manifestació al mercat Hamidiah de Damasc.
Durant dècades, la llibertat d'expressió i de reunió era prohibida al país, de manera que no hi havia espai per a participar en debats lliures i independents sobre qualsevol qüestió, incloses les que afectaven les dones.
"Amb el començament de l'aixecament, vaig sentir que hi havia un espai per a la llibertat personal i pública que mai no havia experimentat en la meva vida", va dir Dunia Khawla a Syria Untold.
"Podia alçar la veu, parlar, exigir els meus drets, als carrers de Damasc i en més indrets."
"Fou el cas de dones d'origen intel·lectual i social ben diferent, involucrades en tots els nivells de la protesta", afegia Razan Ghazzawi.
Així com les dones van tenir un paper crucial durant l'etapa de la insurrecció pacífica, han estat menys decisives en la fase de la lluita armada.
"A mesura que la militarització ha guanyat terreny, el paper de les dones s'ha reduït significativament i s'ha concentrat sobretot en l'ajuda humanitària i de socors", deia Yara Nassir.
En zones alliberades i fora del control del règim, amb tot, la participació de les dones oscil·la entre el paper molt actiu i l'anecdòtic, segons qui controla la zona.
La naturalesa del poder a cada ciutat i poble, que varia de civils que moderen les regles islàmiques en alguns casos a grups afiliats d'al-Qaida en uns altres, estableix una gran diferència respecte a la llibertat de moviment i d'acció de les dones.
Esclafades per l'opressió del règim... i per imposicions noves
"Les dones sirianes avui continuen essent esclafades per l'opressió del règim, d'una banda, i per les noves imposicions, d'una altra", afegia Nassir.
"La situació és dramàtica perquè les dones continuen patint a les zones sota control del règim, mentre que en moltes zones alliberades són empeses fora dels espais públics i els processos de presa de decisions.
Les dones continuen cercant un espai civil on puguin desenvolupar-se i expressar-se lliurement.
El fet que la revolució no hagi incorporat els drets de la dona al seu cor és una part del problema.
La igualtat de gènere no era al centre del moviment pel canvi."
Cal un canvi de mentalitat, s'hi sumava la Dunia, i això fou el que va impulsar els sirians al carrer d'entrada, però les circumstàncies actuals no han permès aquest canvi.
"Sovint m'han interrogat en centres de control sobre què porto posat, on és la meva família i si estic casada o no, preguntes que als homes mai no se'ls fa", destacava Ghazzawi.
"Com si jo no pugués treballar lliurement per al meu país, el país del qual tinc el passaport."
En culpa els seus companys activistes, tant els de la lluita armada com la pacífica, perquè no parlen del tracte que reben les dones activistes en algunes zones alliberades: "No he sentit mai cap dels meus companys denunciar públicament les restriccions contra les dones", es lamentava.
L'experiència de la Nassir a les zones alliberades és ben diferent: "Tot el temps que vaig ser-hi, mai no em vag tapar el cap i no vaig parlar ni una sola vegada del tema, ni amb la població local ni amb els soldats."
Quant a les diferents fonts de violència, les activistes estan d'acord sobre la responsabilitat final del règim en els abusos que tenen lloc al país: "La comparació entre la violència provinent del règim i les que procedeixin de l'oposició és falsa.
El règim es dirigeix ​​a la població en conjunt, es dedica a les detencions en massa, les tortures i els assassinats", deia Ghazzawi.
Actualment, les dones es troben atrapades entre la lluita contra el règim i amenaces quotidianes, com els que plantegen els grups extremistes que omplen el buit de poder a les zones alliberades, amb un efecte negatiu sobre els drets de les dones.
A més d'això, molta gent es pregunta si aquest és el moment per parlar d'aquestes qüestions, considerades un luxe respecte a la mort, la fam i les privacions.
No obstant això, com deia la Dunia, no es tracta sols dels drets de les dones, sinó de l'exigència de justícia, igualtat i ciutadania que va empènyer els sirians a sortir al carrer a partir del març del 2011.
Periodistes ucraïnesos fan pública la corrupció mitjançant "YanukovychLeaks"
YanukovychLeaks.org, una nova web creada per periodistes ucraïnesos per a publicar documents trobats a la mansió de Víktor Ianukòvitx.
Molts revelen la corrupció absoluta del règim.
Aquesta publicació forma part de la nostra cobertura especial sobre les protestes #Euromaidan a Ucraïna.
Després de fugir de Kíev, a mesura que les manifestacions guanyaven en intensitat, la violència sacsejava el règim i el parlament era reconstituït, una de les coses que l'expresident Víktor Ianukòvitx va deixar enrere fou Mezhyhirya, la seua gegantina i opulenta mansió als afores de la capital.
El palau va obrir propmte les seues portes a manifestants, periodistes i ciutadans que volien veure amb els seus propis ulls com havia viscut el seu president.
Pero entre els enormes edificis i els indicis d'un estil de vida excessiu (un zoo! un galió! un camp de golf!), periodistes i activistes trobaren un tresor molt més valuós —tones de documents estatals, llistes negres plenes de periodistes i activistes, i registres financers, alguns d'ells parcialment cremats, d'altres tirats a l'aigua a les ribes del riu Dnièper i el mar de Kíev.
El periodista Aleksandr Aronets , famós per les seues innumerables retransmissions en directe de l'Euromaidan, va ser un dels primers a veure els papers en l'aigua:
A punt de submergir-nos en les aigües congelades del mar de Kíev per continuar amb la busca dels documents de Ianukòvitx #Mezhyhirya pic.twitter.com/PajSkwj2rx — Katya Gorchinskaya (@kgorchinskaya), 24 de febrer de 2014
Mentre es rescataven i assecaven els documents, un grup de periodistes de seguida va començar a fotografiar i catalogar la informació que acabaven de descobrir per a preservar-la de cara a futures investigacions.
Kàtia Gorxinskaia va publicar aquesta foto del seu treball:
El que passa ara a Mezhyhirya és una iniciativa única, fins i tot per als estàndards mundials.
Algunes dotzenes de periodistes copien milers de pàgines trobades ací que proven la naturalesa corrupta de Ianukòvitx.
Aquesta és una foto d'una sauna a la casa de convidats de Ianukòvitx, on s'assequen ara els documents pescats al mar de Kíev.
A mesura que els periodistes treballaven, publicaven a les xarxes socials una selecció de troballes, com aquesta escandalosa descoberta de Kàtia Gorxinskaia i Christopher Miller del Kyiv Post :
El 24 de juny de 2009, el guardabosc de Ianukòvitx va gastar 7.660 hrívnies en atenció mèdica per als peixos a #Mezhyhirya.
Espere que estiguen bé. — Katya Gorchinskaya (@kgorchinskaya) 22 de febrer de 2014
Els documents arreplegats al riu en #Mezhyhirya els pugem ací http://t.co/0nwitdoRWo estic orgullosa d'haver format part de l'equip de recuperació inicial. — Katya Gorchinskaya (@kgorchinskaya) 25 de febrer de 2014
Periodistes locals i internacionals també han expressat el seu entusiasme per la nova web.
Maksim Eristavi, periodista i editor d'una ràdio local pensa que la pàgina serà popular:
La Xarxa Global de Periodisme d'Investigació també va tuitejar sobre YanukovychLeaks i va informar amb detall sobre com es va materialitzar aquesta iniciativa ucraïnesa:
Els reporters s'han assabentat ben prompte que si els documents mullats no eren separats i assecats es convertirien en una pasta de paper que no podria ser salvada.
L'equip es va instal·lar en un embarcador la primera nit i l'endemà es va traslladar a l'opulenta casa de convidats de la residència, que van convertir en sequer de documents.
Un cartell a l'entrada resa: «Investigació periodística en procés - No molesteu». - D'un fragment de GIJN «YanukovychLeaks: com els periodistes d'Ucraïna fan història»
El blog The Lede del New York Times també va dedicar un article a la iniciativa:
— Natalie Sedletska (@natasedletska) 25 de febrer de 2014
A més de la pàgina web principal, YanukovychLeaks.org, l'equip també ha creat una pàgina de Facebook , on es convida altres periodistes i ciutadans a col·laborar i resseguir el seu treball.
Als veïnats sirians els atacs amb coets són normals i corrents
Aquesta publicació es part de la sèrie d'articles especials de la bloquera i activista Marcell Shehwaro, que descriu la realitat de la vida a Síria durant el conflicte armat entre les forces lleials al règim i aquells que busquen deposar-lo.
La bloquera i activista Marcell Shehwaro a una protesta a Síria.
Imatge per cortesia de Marcell Shehwaro.
Aquesta publicació hauria estat diferent si hagués seguit la dita que vaig aprendre a la meua infància: "No deixes per a demà el que pugues fer avui".
Tenia previst escriure-la ahir per la nit, però em vaig adonar que la bateria del meu ordinador portàtil estava a punt d'esgotar-se.
No he tingut electricitat en els últims dos dies i per tant vaig decidir esperar a avui pel matí per a escriure'l.
Es suposava que aquest article havia de tractar de la vida d'una xica normal i corrent, sols un poc distinta.
L'anomenarem activista, perquè aquesta etiqueta resulta més atractiva a la gent.
Vaig rebre l'encàrrec de Global Voices Online de transmetre'ls alguns detalls de la nostra vida quotidiana a Síria.
Açò va ser el que vaig planejar escriure, si no fóra tan dependent de la tecnologia ja ho hauria fet ahir.
Podria haver-ho escrit en paper, amb una llum de querosè.
Pareix que he perdut l'habilitat d'escriure si no escolte el so dels dits sobre el teclat.
Però tornem a l'article.
Em vaig gitar pensant que ho escriuria aquest matí, tan prompte com trobara una font d'energia, però la Força de Defensa Aèria siriana tenia uns altres plans.
Em vaig despertar a les 8 del matí amb el so d'una explosió propera - un coet va caure a 100 metres de ma casa, al veïnat alliberat de Mashad, a Alepo.
Començàrem a comptar.
Dos... tres... set...
Aquest va caure més lluny.
Vuit... les finestres començaren a repicar.
Vaig decidir obrir totes les portes i finestres.
Se'm va ocórrer que agafar la grip a causa del fred seria menys penós que ser impactada per la metralla de vidres trencats.
Vaig agafar totes les mantes que vaig poder trobar, em vaig posar a sota i em vaig adormir.
La guerra em va ensenyar que sempre cal dormir, no importa quants horrors passen a fora.
Era divendres i havia de participar en una protesta al veïnat de Bustan Al Qaser.
Em vaig vestir i vaig eixir al carrer. El que pareixia un pas molt valent, tenint en compte el bombardeig.
De sobte, el veïnat que conec tan bé pareixia completament estrany.
Caigueren 16 coets, d'acord amb els amics que es posaren a comptar.
I 16 coets són suficients per a canviar les característiques d'un barri modest com al que visc.
Hi havia enderrocs i vidres trencats per tot arreu i les meues botes "Uggs" no eren el calçat més apropiat per a les circumstàncies.
Al carrer tots miraven al cel.
Realment tots!
Hi havia altres cinc o sis persones, els únics civils fora de les seues cases.
Un home major cridava com un venedor ambulant buscant clients, sense adonar-se'n de la mort: "S'està apropant... ha aplegat... ara dispararà... ara dispara..."
El seu to monòton era més trist que l'escenari d'enderrocs.
El caça bombarder colpeja a prop.
Alguns fugen del so de l'explosió.
El meu amic i jo ens riem davant de la idea de córrer més ràpid que un caça.
Serà que la gent pensa que encara estem als temps de protestes pacífiques, quan podíem córrer per escapar dels dispars de les bales?
O es només l'instint de supervivència espontani i lògic?
Qui pot realment córrer més que un caça?
El caça torna a disparar i el meu amic i jo decidim que és una mala idea seguir caminant cap a la protesta.
Entrem en un edifici proper, on trobem un grup de civils terroritzats.
Envege la seua capacitat de tindre por, ja que només pot significar dues coses: o que les seus vides encara tenen sentit o que no estan, com nosaltres, acostumats a presenciar escenes de mort.
Els altaveus adverteixen la gent de les plantes altes perquè baixe.
Es fa més fort el so de les sirenes de les ambulàncies.
De sobte sentim una descàrrega de bales.
El meu amic pregunta: "Poden les bales arribar fins als avions?" i contesta la seua pròpia pregunta: "No, estimada, aquestes bales són les bales de l'opressió".
Envege al militant que encara aconsegueix sentir-se oprimit.
Després tot és normal.
Poc després, seguim el nostre camí.
En poques hores la vida tornarà a la normalitat i els carrers tornaran a estar plens de venedors i vianants.
Sols els que estan sota els enderrocs, les seus famílies i els que perderen les seues cases ploraran avui.
Algunes imatges podran o no romandre a la nostra memòria- el dol d'una mare que veu la seua casa cremar-se amb el seu fill encara dins; o la filla relatant com la cuina s'ha esfondrat amb sa mare encara a dintre.
Per a nosaltres, és un dia de bombardeigs normal i corrent.
El meu amic em corregeix: avui no van estar explosius sinó coets.
Accepteu si us plau la meva equivocació: va ser només un dia normal i corrent amb coets.
Marcell Shehwaro Bloqueja a marcellita.com y tuiteja a @Marcellita, ambdós fonamentalment en àrab.
Podeu llegir els seus dos articles d'aquesta serie ací i ací .
Claudia Silva, "la dona arrossegada i morta" per la policia militar del Brasil
Imatge del col·lectiu ñ, ús lliure.
Claudia Silva Ferreira va ser ferida de bala al coll i a l'esquena en mig d'una operació de la policia militar (PM) el matí del dia 16 de març de 2014 a la favela Morro da Congonha, a la zona nord de la ciutat de Rio de Janeiro.
Inconscient la dona i mare de 38 anys, coneguda com Cacau, va ser col·locada al maleter del vehicle de la policia per a, suposadament, traslladar-la a l'hospital.
Encara a Morro, els veïns i amics intentaren evitar que els PM se l'emportaren, i aquests van respondre disparant enlaire per a allunyar la multitud i se l'emportaren amb el maleter obert.
Més avant, al carrer Intendente Magalhães, el seu cos aparentment sense vida va caure del maleter i, enganxat a un tros de roba, va ser arrossegat per l'asfalt com a mínim uns 250 metres sense que els policies del vehicle prestaren atenció als avisos d'altres motoristes i vianants.
La xocant escena del cos de Claudia arrossegat per l'asfalt va ser gravada en vídeo per "un mediactivista que va vèncer la por i va arriscar la seua pròpia pell prestant un servei per a la construcció de la democràcia", diu l'activista Bruno Cava al Facebook.
Els PM responsables d'arrossegar el cos de Claudia, el sotstinent Rodney Miguel Archanjo i el sergent Alex Sandro da Silva Alves, van ser arrestats l'endemà i posats en llibertat el 20 de març després que el fiscal Paulo Roberto Cunha ho demanara declarant que "si ella presentava signes vitals, hi ha crim de lesió corporal.
Però que si estava morta , ells no van cometre cap crim".
Els policies esperen el juí en llibertat provisional.
Acte en homenatge a Claudia i en contra de la violència policial el dia 17 de març a Madureira, zona nord de Rio de Janeiro.
Foto de l'organització anarquista Terra e Liberdade OATL, ús lliure
La periodista Monica Waldvogel va recordar al seu Twitter que només el sotstinent Adir Serrano està involucrat en com a mínim 63 morts.
L'altre sotstinent, Rodney Archanjo, està involucrat en sis morts.
Segons Thais Lima, filla de Claudia, els policies estaven rient quan col·locaven el cos al vehicle.
El professor Eduardo Sterzi va divulgar al seu Facebook el testimoni anònim d'un veí que va presenciar l'execució de Claudia i d'altre veí que finalment també va morir:
(...) va ser executat després d'haver-lo apuntat i d'haver caigut.
Tenia una motxilla amb drogues, però li clavaren tres pistoles per a dir que hi hagué confrontament, a més d'altres tres motxilles que també van deixar allí.
Arribaren disparant a tots i contra tots, per això la mort de la dona.
Segons el marit de Claudia, Alexandre da Silva, i el seu germà, Julio Ferreira, Claudia va ser atacada per la PM que va col·locar 4 armes a l'escena del crim quan, segons ells, ella a penes portava un paquet de cafè i sis reials per a comprar aliments per als seus fills.
Respecte al fet, l'activista Camila Pavanelli va comentar al Facebook:
La mentida és la pressuposició de la qual hem de partir en sentir qualsevol declaració de la PM.
Però aquesta pressuposició no sempre es confirma.
En el cas de Claudia i les seues quatre armes, no s'estava intentant mentir per a encobrir el crim (finalment, qui serà capaç d'acreditar aquesta versió?).
Afirmar que Claudia tenia quatre armes no és sinó estendre la tortura als seus familiars.
Foto publicada pel perfil Anonymous Rio, al Facebook.
Ús lliure.
El cas de Claudia s'ha comparat al del xiquet João Hélio a les xarxes socials , tal com recorda el diputat federal del PSOL, Chico Alencar al seu Facebook:
Febrer de 2007.
Tres joves aborden un cotxe al barri d'Oswaldo Cruz, suburbi de Rio.
A la mà d'un d'ells, una arma de foc.
Dins del cotxe, el xiquet João Hélio, la seua germana de tretze anys i la seua mare.
Va ser un dels crims més terribles i xocants que el Brasil ja va viure.
Al menut João Hélio el van enganxar al cinturo de seguretat, per fora del cotxe, i va ser ARROSSEGAT pels assaltants al voltant de set quilòmetres.
El seu cos va acabar completament desfigurat.
Fins avui per a molts recordar i escriure sobre açò és una tasca que horroritza i arranca llàgrimes.
El cas també s'ha comparat d'Amarildo, el paleta que va ser torturat i mort, i el seu cos "segrestat" per la policia militar a la favela de Rocinha, també a Rio de Janeiro, el juliol de 2013.
El record del cas João Hélio va generar encara més revoltes pel fet que els grans mitjans de comunicació feren una crida a utilitzar el nom de Claudia en compte del terme "dona arrossegada" i altres variacions.
L'activista Niara Oliveira es va preguntar al Twitter "Per què fins hui recordem el nom del xiquet arrossegat per un cotxe robat per bandits?
PERQUÈ LA PREMSA REPETIA EL SEU NOM FINS A LA SACIETAT", i va comentar :
Perquè quan una vida importa té nom, identitat, història.
REPETIU SEMPRE: Cláudia da Silva Ferreira, treballadora, mare de 4 fills. — Niara de Oliveira (@NiDeOliveira71) 17 març 2014
Col·lecció de notícies transmeses pels mitjans de comunicació en línia sobre la mort de Claudia Ferreira recopilades per l'activista Ana Silva que va escriure: "LA POLICIA ASSASSINA, ELS MITJANS SÓN CÍNICS I PERVERSOS.
Dona, dona, dona, veïna, veïna, veïna, morta, morta, arrossegada, arrossegada, arrossegada, arrossegada.
Filla d'arrossegada, funeral d'arrossegada, vidu de dona, dona arrossegada.
Així mateix: sense nom, sense identitat, SENSE HUMANITAT, A PENES MÉS QUE UN CADÀVER.
A PENES MÉS QUE UNA ESTADÍSTICA."
L'activista Thiago Paiva va comentar en una sèrie de tuits :
Per quina raó la víctima quan és de classe mitjana/alta té nom i cognom?
Pensant en què he dit de matí.
Xiquet arrossegat per un cotxe.
Estereotip complet de ~classe mitjana~ - nom, cognom, sèrie de reportatges.
Una dona arrossegada per un cotxe, pobra, no té "potencial" per a ser una musa que genere una causa... és només "dona arrossegada"
El to era de desesperança entre molts activistes i usuaris de Facebook i Twitter, com l'activista Rodrigo Cardia, que va escriure que el cas "probablement després s'oblidaria, ja que la víctima era negra i pobra - com tantes altres persones que són assassinades diàriament per la PM en tot el Brasil."
El professor Idelber Avelar va preguntar què ocorrerà amb els "criminals d'uniforme":
Res.
No ocorrerà res.
No seran jutjats i, en la remotíssima possibilitat que ho siguen, seran absolts.
I el sistema polític brasiler continua incapaç de presentar solucions mínimament decents per a l'existència d'organitzacions criminals d'aquest tipus, aparells de tortura i mort, uniformats, que actuen amb el beneplàcit de l'estat i desafiant la llei.
El periodista Bruno Torturra va tuitejar :
La impunitat de la policia va transformar la seua prerrogativa.
Va deixar de tenir el monopoli legal de la violència per a tenir el monopoli legal de la il·legalitat — Bruno Torturra (@torturra) 18 març 2014
El cas torna a traure a la llum el debat pel final de la Policia Militar i la seua desmilitarització , com demana el col·lectiu Rio na Rua (Rio al Carrer):
Qui cridarà per Claudia?
Qui sabrà el seu nom llevat dels familiars i de les persones de la seua comunitat?
Qui se sublevarà contra els criminals uniformats, agents de l'estat?
Qui demanarà la responsabilització d'eixos agents?
Per què l'aldarull davant aquesta brutalitat perpetrada per agents públics és tan menor?
Até quando?" (Claudia Silva Ferreira: tirotejada, arrossegada i morta per la PM.
Fins a quan?) publicat per Amanda Vieira al blog "FemMaterna":
Per a la gran majoria dels diaris, ha mort una dona.
Per a nosaltres, ha mort Claudia Silva Ferreira, una persona que tenia una identitat, una història, un nom digne de ser mencionat als titulars dels diaris.
Ella tenia una vida digna de ser preservada tant com qualsevol altra persona en aquest país que, com a mínim oficialment, no accepta la pena de mort.
I al text "“A mulher arrastada” – corpos violentáveis e a naturalização da violência policial" (La dona arrossegada - cossos violentats i la naturalització de la violència policial) de l'activista Fabiano Camilo:
La violència policial, que en la societat brasilera ha adquirit una dimensió d'hàbit i ha passat a ser naturalitzada i justificada tàcitament, motiu pel qual no ens sorprèn i no ens indigna, es dirigeix, sobretot, contra els cossos que la nostra cultura identifica com subjectes a ser violentats: cossos indis, cossos negres, cossos pobres o miserables, cossos femenins cisgèneres, cossos transgèneres, cossos no heterosexuals.
No obstant això, no són eixos els únics cossos que poden ser violentats per la policia militar.
El policia civil Lucas Ed va resumir , al Facebook, el sentiment de molts:
Cláudia no ho mereixia, el seu marit no ho mereixia, els seus fills, els nebots que ella criava.
Els carioques no mereixien veure això, ni els brasilers, ni els éssers humans.
Quina cosa més trista.
Vista aèria del pòster.
A la web de la campanya #NotABugSplat.
Amb l'ajuda de gent de la zona, un col·lectiu artístic associat amb una campanya contra els drones ha desplegat un pòster gegant d'una supervivent d'atacs amb avions no tripulats en un camp de Khyber Pakhtunkhwa, una província paquistanesa prop del Waziristan, l'àrea tribal atacada constantment per aparells nord-americans des del 2004.
La iniciativa té per objectiu posar cara a les víctimes civils dels atacs dels EUA.
Segons el Bureau of Investigative Journalism, des del 2004 més de 380 drones han atacat el Paquistan i hi han matat com a mínim 3.500 persones, 200 de les quals eren infants.
La campanya de drones dels EUA busca eliminar els feus talibans paquistanesos.
L'últim govern del país va condemnar-ne obertament l'ús, però una filtració de WikiLeaks va mostrar que de manera secreta aprovava els atacs.
El maig del 2013, a més, un tribunal paquistanès va sentenciar que els atacs amb drones de la CIA al país eren il·legals.
La imatge de dalt s'ha compartit molt per Twitter amb l'etiqueta #NotABugSplat, que és el nom de la campanya.
A la seva web diuen:
En l'argot militar, els operadors de drones Predator sovint es refereixen a les persones assassinades com a ‘insectes esclafats’, atès que veure'n els cossos a través d'un vídeo borrós sembla com si es tractés de cuques aixafades.
Per combatre aquesta insensibilitat i per conscienciar sobre les víctimes civils, un col·lectiu d'artistes ha instal·lat un retrat gegant en un camp de la regió paquistanesa de Khyber Pukhtoonkhwa, on són molt habituals els atacs amb drones.
Ara, doncs, des de la càmera instal·lada als aparells el que veuen els guies remots o operadors a la pantalla no són puntets anònims al paisatge, sinó la cara d'una víctima infantil innocent.
Desplegant el pòster.
A la web de #NotABugSplat.
La web diu que la nena del "pòster no té nom".
La Foundation for Fundamental Rights, una de les entitats paquistaneses vinculades amb la campanya, afegeix que va perdre els seus pares i dos germans petits arran d'un atac aeri.
Però un usuari de Twitter sembla que va descobrir la cara de la nena en una foto de víctimes de drones del 2009:
Crec que aquesta és la foto original de la campanya #NotABugSplat contra els drones http://t.co/ui2t2KVrUo pic.twitter.com/ATuhiYYwLL — David Steven (@davidsteven) 6 d'abril de 2014
Zahra Ahmer comentava sobre la web de la campanya:
És un apunt bo i la nena de la foto és tan innocent, tan pura, i la manera com aquests drones l'han agredida… M'espanta llegir comentaris que expressen empatia per aquests infants i, alhora, diuen aquest aquests aparells són necessaris.
És a dir, està tan arrelat en els seus cervells que és l'ÚNIC mitjà per a lluitar contra els talibans!
Realment us ho creieu?
Realment creieu que amb tota la tecnologia i creativitat que tenim, només podem arribar a això?
És probablement la manera més fàcil, sí.
Però realment l'única?
Bé, m'agradaria preguntar-vos si us agradaria que el govern també perseguís criminals així.
Especialment els països estrangers.
No s'hauria de recórrer a sistemes de persecució de terroristes que posin en risc la vida d'innocents.
Per contra, s'hauria de pensar i d'implementar un mètode més bo.
Podria ser més fàcil que acceptéssiu el destí d'aquesta nena, vivint còmodament a casa vostra, i per un moment intentar d'imaginar la seva realitat i els seus records i el medi on viu.
I, sisplau, penseu-hi de debò i digueu si els drones són necessaris.
Residents a la zona del pòster.
A la web #NotABugSplat.
John Uebersax escrivia:
És una idea excel·lent.
Oposar-se a l'agressió militar amb odi i agressivitat augmenta l'agressió.
És millor apel·lar a la consciència, perquè l'agressor en sigui conscient i es pregunti: “Què fem malament?”
Els partidaris del drones argumenten que els atacs de precisió com els dels aparells no tripulats comporten, al capdavall, menys víctimes.
Però hi ha un debat obert sobre el nombre de víctimes civils i militars amb aquests atacs.
Des que els EUA van definir tots els homes en edat militar com a "combatents enemics" ha variat molt el nombre de víctimes segons les organitzacions independents que documenten les morts per drones.
Segons Amnistia Internacional un bon nombre de víctimes de drones no anaven armades i alguns atacs podrien ésser crims de guerra.
Un estudi de l'International Crisis Group va concloure que "els atacs amb drones eren un sistema 'gens efectiu'de combatre talibans al Paquistan".
No hi ha hagut atacs amb drones al país els últims cent dies; és l'aturada més llarga des del 2011.
El diari Washington Post considerava que els EUA havien disminuït els atacs amb drones perquè el govern paquistanès li ho havia demanat per a mirar d'avançar en les converses de pau amb els talibans.
Les 5 receptes tradicionals del món francòfon Tots els enllaços condueixen a pàgines en francès.
El temps de Carnestoltes i dimarts de carnaval són senyal de plats suculents arreu del món.
Per fer agafar gana a qualcú, més avall es recullen receptes dels plats típics de les regions francòfones, que mostren amb orgull l'herència de les habilitats culinàries franceses.
Bon appetit!
Costa d’Ivori: Alloco o Aloco
Aquest és un plat tradicional de l'Àfrica de l'oest i de l'Àfrica central.
L'aloco conté plàtans de cuinar fregits en oli de cacauet o de palma i pot emprar-se sia com a berena o guarnicions del plat principal.
L'aloco es serveix a més en uns restaurants característics a cel obert, anomenats localment allocodromes, on es pot menjar plats típics ivorians a bon preu com és l'attiéké, poulet braisé (pollastre a la brasa), etc...
Aloco: Plàtan de cuinar fregit a miques (aquí com acompanyament de peix fregit).
Imatge de Wikimèdia Commons
El blog “Recettes africaines” (receptes africanes, en català) va compartir-n'hi una personalitzada amb pebrot:
S'emmatxuquen els pebrots amb la ceba i l'all amb un morter o amb un robot de cuina.
S'afegeixen al tomàquet concentrat, l'aigua i la meitat d'una pastilla per a brou dissolta en aigua i es mescla tot.
Es calfa l'oli un poc i s'hi afegeix la mescla de pebrots.
Es cou durant 15 minuts a foc lent.
Per acabar, se salpebra i, opcionalment, s'afegeixen unes gotes de llimona.
(Així m'agrada molt).
Ara servirem els plàtans o aloco amb els pebrots.
Si volem, podem servir tot també acompanyat d'Attieké.
Louisiana (EUA): Jambalaya/ Gumbo amb brou de cranc de riu
El Jambalaya abasta una tirallonga de versions, segons la mena de carn, d'aquest plat clàssic a base d'arròs.
Totes les versions són molt especiades: un exemple és l'“arròs crioll Jumbalaya”, el plat distintiu de l'estat de Louisiana i, concretament, de la ciutat de Nova Orleans.
La versió més típica és el gumbo (ocra, en català) amb brou de cranc de riu.
Imatge de Wikimèdia Commons.
Reservem però els caps (donen sabor al caldo).
Hem de tallar les ocres en rodanxes d'1 cm i les fiquem a bullir en aigua salada durant 20 min.
Hem de sofregir l'all, la ceba i les gambetes amb un raig d'oli d'oliva i salpebrem (10 min).
Hem d'escórrer les ocres bullides i les posem damunt les gambetes (5 min).
El servim sol o amb arròs i un pebrot.
Madagascar: Ravitoto
El ravitoto és una recepta tradicional malgaixa.
L'ingredient principal són les fulles de mandioca. Hem de passar-les pel morter on afegim cebes i carn de porc.
Jenny M. a Antananarivo ret homenatge a aquest plat “imprescindible” de la cuina malgaixa i ens en proposa la seva recepta:
Hem de coure el porc amb un poc d'aigua.
Dins una olla gran, una vegada l'oli sigui calent, afegim la ceba, l'all i la carn.
Una vegada la carn està ben daurada, hem d'agregar les fulles emmatxucades, el gingebre, la pastilla de caldo i una tassa d'aigua.
Deixem guisar a foc lent durant 30 minuts i després llevem la tapadora perquè el guisat redueixi (de 5 a 10 min).
Imatge de Dodovanille.
Marroc: Tajine
El tajine és un guisat rústic els ingredients del qual poden ser diversos segons l'humor del xef o els productes que hi ha al mercat.
Cada casa marroquina té la seva pròpia recepta amb variacions, sempre però ha de ser a base de carn o peix amb guarnició de verdures o fuites seques.
El blog La Cuisine Marocaine (La cuina marroquina) ens proposa una variant del tajine amb carn de xai i trufes blanques:
Si utilitzeu trufes fresques, esbandiu-les delicadament amb aigua freda per treure'ls la terra.
Les esclofollem i les fiquem alhora en una enciamera amb aigua.
Les hem de bullir tallades o senceres (segons la mida) durant 15 minuts fins que entendreixen.
Les deixem a escórrer.
Tallem l'espatlla de xai a trossos.
Pelem i laminem un all.
Posem al foc una olla, hi ragem oli d'oliva i fiquem la carn de xai a daurar a foc mitjà.
Al cap de 5 min, vessem 40 cL d'aigua, hi tirem l'all i la cúrcuma.
Cobrim i deixem coure a foc lent a l'entorn d'una hora.
10 min abans d'acabar de coure, afegim les trufes a l'olla.
El coq au vin, o pollastre al vi, és un clàssic de la cuina francesa.
La història del coq au vin és bastant original, descrita al blog Œnologie Perwez:
Una tribu alvernesa va ser assetjada pels romans.
Per burlar-se d'aquests invasors, el cap de la tribu els va enviar un gall magre, combatiu i agressiu a tall de la determinació del poble gal.
Durant una treva, el general (Juli Cèsar) va convidar el comandant alvernès a un menjar on li van servir un saborós plat d'au en una espessa salsa vermellenca.
Mentre gaudia el menjar, el gal va demanar al Cèsar: “Quina és aquesta menja?”
Cèsar li va respondre que es tractava del seu gall, macerat en vi i cuinat lentament...
Oposició dels pobles indígenes de Taiwan a l'acord comercial amb la Xina
Grups d'indígenes fan fum per a avisar la seva gent i tota la societat de l'acord comercial amb la Xina.
Foto de Coolloud.org.
CC:NC.
Els qui ocupen el parlament de Taiwan a causa del controvertit Tractat de Comerç Lliure a través de l'Estret (CSSTA) entre l'illa i la Xina temen que donar permís a la capital continental per a invertir sense restriccions a Taiwan amenaçarà la cultura taiwanesa, la llibertat d'expressió i la seguretat nacional.
Els pobles indígenes de Taiwan estan amoïnats en particular perquè l'acord de comerç pot comportar la destrucció de les seves terres ancestrals i la desaparició de les seves llengües, entre més conseqüències. Per això molts d'ells han participat en les protestes.
Una de les plataformes de debat sobre qüestions relacionades amb els pobles indígenes, Pure-taiwan.info, explicava de quina manera l'acord els afectarà la vida.
Una de les preocupacions específiques implica el sector turístic.
Arran de l'èxode creixent de joves de les àrees indígenes, on queda només la població més gran, els indígenes seran forçats a dependre del turisme perquè la seva economia pugui sobreviure.
Però amb l'acord que obre la porta al "turisme estil xinès", les empreses de la Xina continental monopolitzaran el sector per a obtenir-ne el màxim profit, d'acord amb la web.
Mentrestant, els indígenes hauran d'assumir el cost de conservar el medi i mantenir la seva tradició i cultura.
Quan les grans empreses xineses entrin en el sector turístic de Taiwan, necessitaran la terra per a construir hotels i edificis per a serveis turístics.
Això comportarà amenaces serioses a les terres dels nostres avantpassats.
El domini dels mandarins que representa l'acord també amoïna, segons la plataforma:
Quan s'aprovi el CSSTA, els mandarins encara seran més dominants que ara.
La llengua no és sols una eina de comunicació.
La llengua és un símbol de l'estatus socioeconòmic i de l'hegemonia de la cultura.
El domini del mandarí i de la cultura dominant creada per aquesta llengua amenaçarà la nostra identitat, bastida a partir de la nostra tradició i cultura.
A més, aquest poder dominant també amenaçarà el nostre esforç de mantenir el llegat de les llengües austronèsiques a Taiwan.
Coolloud.org, un mitjà digital independent que se centra en notícies sobre societat civil, també destacava un comunicat d'un dels pobles indígenes que protestaven contra el canvi que els turistes xinesos han portat a la indústria turística al país:
L'actual magistrat de Hualien, Fu Kung-Chi, ja ha començat a preparar un pressupost perquè fem les nostres cerimònies per a turistes.
La Indigenous Peoples Action Coalition of Taiwan (IPACT) ha criticat que el Consell de Pobles Indígenes i els diputats que representen aquests pobles no parin prou atenció al possible impacte de l'acord sobre els drets dels pobles indígenes:
L'Institut de Política Aborigen ha expressat la preocupació des del mes d'octubre, quan alguns pobles van assistir a un debat públic.
Tot i que l'institut va demanar-hi que el Consell de Pobles Indígenes i els diputats que els representen s'expliqués, no se n'ha rebut cap resposta positiva.
A més, han acusat els qui estaven implicats en la difusió de rumors o de violació de lleis.
El Consell de Pobles Indígenes és un institut oficial que representa aquests pobles i, per tant, hauria de representar-nos i protegir els nostres drets i la nostra integritat.
Per a eixamplar encara més el debat sobre els pobles indígenes, alguns joves amis, el principal grup del país, han fet un vídeo per a explicar la protesta contra el CSSTA als seus amics i familiars.
Ayal Komod, un músic i actor amis, també demanava la solidaritat dels altres pobles:
La reclamació dels estudiants que van ocupar el parlament és estretament lligada al nostre futur.
Necessitem enfortir el nostre vincle per poder generar un poder plegats.
Si no tenim prou poder, com podem esperar un futur millor per al nostre poble?
Són eficaces les sancions econòmiques com a represàlies polítiques?
Arran de la intervenció militar de Rússia a Crimea, s'han escoltat moltes amenaces de sancions econòmiques com a represàlies contra el govern de Vladímir Putin.
La Casa Blanca ja ha anunciat la prohibició de l'entrada a aquest territori i el bloqueig dels actius del Kremlin. Pel seu costat, la Unió Europea estudia sancions similars.
Això no obstant, l'eficàcia d'aquest tipus de sancions encara és motiu de discussió.
Aquestes mesures que sancionen els països que no respecten l'estat de dret són ben conegudes al continent africà.
Per exemple, la República Centreafricana, Mali, Mauritània i Madagascar han estat copejades amb sancions com a conseqüència de diversos cops d'estat.
A més, aquests països han sofert importants dificultats per sortir del desordre polític i tornar a la cooperació internacional.
La qüestió és: van facilitar les sancions el restabliment de l'ordre constitucional?
Christian Chavagneux, redactor adjunt en cap d’Alternatives Economiques, recorda per què és difícil d'imposar sancions econòmiques efectives:
Les lliçons de la història posen en dubte l'eficàcia de les sancions econòmiques.
Recordem que el boicot militar imposat a Sud-àfrica com a conseqüència de l'apartheid no va impedir mai que continués la compra d'armes. Les campanyes de desinversió i els boicots de productes de consum no han fet trontollar la seva classe dirigent. Les grans banques sempre han estat àmpliament presents.
El cas malgaix
A Madagascar, les sancions econòmiques es van imposar després que Andry Rajoelina va aconseguir el poder polític el març de 2009 amb el suport d'una part de l'armada.
Poc desprès de la suspensió dels acords comercials amb els Estats Units a través de la Llei del creixement i oportunitats per a l'Àfrica (AGOA), de l'ajuda de la Comissió Europea i de les diverses agències de desenvolupament, el PIB del país s'han desplomat assolint el nivell més baix des de 2002:
El PIB de Madagascar de l'any 2001 a 2011 - Domini públic.
Tan bon punt es va derogar l'AGOA, l'economista William Easterly va argumentar que les sancions penalitzarien les poblacions empobrides i no pas els dirigents culpables:
Els Estats Units han anul·lat bruscament l'AGOA a la fi de desembre de 2013 i s'han aplicat novament els drets d'importació a una taxa del 34%.
Hem començat a percebre els efectes d'aquestes sancions en l'economia formal i informal:
-Moltes fàbriques han tancat i els seus empleats han perdut la feina; -Un augment de la competitivitat entre els comerciants ambulants, perquè els antics treballadors despatxats de les fàbriques no tenen un altre remei que vendre les seves mercaderies en un mercat atapeït al carrer. -Els països veïns (l'Illa Maurici, Swazilàndia, Lesotho i Sud-àfrica) s'han apoderat de les fàbriques malgaixes.
Les sancions però no han tingut pas els efectes prevists, no ha hagut cap signe d'interès per arribar a un acord de repartició del poder ni cap per al bon governament democràtic per la part del govern de Rajoelina (ndlr: el comentari d'Easterly es va publicar el 2009).
El desenvolupament dels esdeveniments dóna la raó a Easterly.
Madagascar s'enfonsa en una crisi econòmica profunda, tot i que no afecta els responsables de la crisi política, que continuaran 5 anys més al seu lloc arran del cop d'estat.
Han aparegut un nombre abundant de nous 4×4 en moltes ciutats per un cercle limitat de privilegiats mentre que la major part de la població s'empobreix ràpidament.
Un 90 % dels malgaixos viuen amb menys de dos dòlars diaris l'any 2013.
Sanció econòmica i posterior intervenció militar a Mali
Immediatament després que el Capità Sanogo i les seves tropes prenguessin el poder l'any 2012 a Mali, la comunitat internacional va anunciar sancions i va deixar de cooperar pel desenvolupament del país.
Tot i això, la situació empitjora ràpidament amb una escissió del nord del país per part dels grups rebels i l'inici d'una intervenció militar internacional, dirigida per França.
Distribució d'aliments per als refugiats malians - via Wikimédia Commons CC-BY-NC
El Programa de les Nacions Unides per al Desenvolupament (PNUD) i del ministeri malià d'acció humanitària van publicar un informe final sobre els impactes de la crisi.
Aquest informe explicava l'impacte negatiu de les sancions en l'economia del país, incloent-hi d'una banda la suspensió de la cooperació per al desenvolupament per part dels Associats Tècnics i Financers i, d'una altra, l'embargament econòmic i financer de la Comunitat Econòmica dels Estats de l'Àfrica Occidental (EDEAO):
La manifestació conseqüent d'aquests esdeveniments es percep a través dels aspectes següents:
-la suspensió de la cooperació amb els associats;
-la baixada de l'activitat (inversió, producció, bancària, comercial, importació/exportació, inflació);
-el deteriorament del poder de compra de la població a través de l'augment de l'índex dels preus al consum, la degradació de la confiança dels agents econòmics (incerteses);
-un descens dels ingressos (revisió del pressupost, etc.);
-una baixada de les despeses en benefici dels sectors socials (Marc Estratègic per al Creixement i la Reducció de la Pobresa, Objectius de Desenvolupament del Mil·lenni, etc.). Un dels ensenyaments clau de la crisi política i de seguretat resideix en una gran dependència de Mali respecte a les seves relacions externes.
Una vegada més, les sancions dutes a terme han penalitzat una població local ja molt fràgil.
Aquestes sancions no han assolit la tornada al bon governament atès que va ser necessària una intervenció militar externa per establir-se com país.
Sembla que la comunitat internacional ha après els ensenyaments dels esdeveniments i que les mesures proposades recentment ara estan més adreçades cap als dirigents responsables, com ho demostren les sancions proposades contra Rússia.
Tanmateix, moltes qüestions queden sense resposta a les raons que motiven la imposició de les sancions a alguns països.
Els interessos econòmics dels països pareixen un factor decisiu a l'hora de tractar aquestes resolucions per part de la comunitat internacional.
'Autofotos brossa' en favor d'una Tunísia neta
Un grup de tunisencs s'ha començat a fer autofotos amb munts d'escombraries de fons i les fa circular per les xarxes socials amb l'etiqueta #SelfiePoubella ('selfie brossa') per a denunciar la brutícia que omple els carrers del país.
Es tracta d'una reacció als selfies i fotos penjats a la xarxa pel ministre de Turisme, Amel Karboul, per a promoure el turisme al país nord-africà.
El 16 de maig, els administradors de la pàgina de Facebook 'Clean Tunisia' van llançar una crida als usuaris a publicar-hi autofotos:
Esperem les vostres autofotos per a mostrar la gravetat de la situació dels nostres carrers a tot el país... Les autoritats busquen amagar la trista realitat dels nostres barris amb postals de bonics paisatges de Tunísia i s'obliden que hi ha gent que viu entre escombraries...
En un altre missatge publicat el 19 de maig deien:
Si els selfies del ministre de Turisme es justifiquen generalment per la bona causa turística, aquesta campanya de Selfie Poubella és tant d'interès turístic com ciutadà perquè apel·la, simplement, a netejar les ciutats de Tunísia d'escombraries.
El principi és ben simple (...) amb l'objectiu que el ciutadà tunisenc, com també el turista de pas, es beneficiï d'un espai públic net.
Ensenyem als responsables del país la cara real dels nostres carrers i la pol·lució del medi.
L'abril passat, el govern va calcular que les escombraries acumulades als carrers arribaven a les 300.000 tones i en culpaven les infrastructures 'malmeses' de recollida i l'augment de les baixes laborals dels escombriaires.
Malgrat múltiples campanyes de neteja llançades per les autoritats i grups de la societat civil en moltes regions del país, la brossa continua amuntegant-se.
Cuinar sota setge a Homs
Aquest article s'ha publicat prèviament a Syria Untold .
Hamburgueses d'Homs, dolços assetjats, pizza tenaç… Així és com la gent de la ciutat siriana d'Homs es refereix als àpats, després de vint-i-quatre mesos sota un setge que els obliga a menjar qualsevol cosa que troben.
Des de l'herba que creix als vorals dels camins fins a tortugues, ocells i insectes, els ciutadans han elevat la seva famosa creativitat i despreocupació a un altre nivell.
Manaqish tradicional sirià, cuinat a l'assetjada Homs.
Font: pàgina de Facebook Meals Under Siege
Menjars sota setge
L'abril del 2014 es va crear una pàgina de Facebook amb el nom de “Menjars sota setge” , convertit en un fòrum de debat per a superar l'intent del règim de Baixar al-Assad de matar de fam la població si no es rendeix.
Farina, arròs i blat, tots els productes bàsics i tradicionals de la cuina siriana, han quedat blocats per a centenars de milers de residents de les zones assetjades.
En previsió del setge, alguns ciutadans havien emmagatzemat productes bàsics, que també es comencen a acabar.
“Diuen que la necessitat és la mare de la invenció”, afirmava a Syria Untold un home que viu al barri antic d'Homs.
“Així que aquí ens trobem, intentant de fer un manaqish amb qualsevol cosa que trobem, incloses aquestes llavors que no ens posem d'acord si són espècies o alquena”.
“De tota manera, s'hi posa una miqueta de sal i… ja és comestible!”, afegia.
La necessitat també ha empès els residents de les àrees assetjades a menjar-se qualsevol font de proteïnes que es troben.
Això inclou tortugues, ocells i insectes, tot de menges que mai no havien format part de la gastronomia siriana.
Un guisat a base de figues i nespres.
Font: Meals Under Siege
“Cous la carn de la tortuga i després hi afegeixes una mica de condiment i figues, o prepara-ho com una sopa.
En realitat, la carn de tortuga és molt bona ateses les circumstàncies.”
L'experiència que la gent d'Homs ha adquirit en el camp de la cuina creativa sota el setge ha esdevingut molt útil per als residents d'unes altres zones que afronten una situació semblant.
Els menjars preparats es fotografien i es comparteixen a Facebook diàriament, perquè així els altres puguin inspirar-s'hi i fer servir els escassos ingredients que tenen a l'abast.
Fidels al seu conegut sentit de l'humor, els residents d'Homs reflexionen sobre la seva situació amb comentaris com “Acabo de preparar aquest ocell que era tan petit que no estic segur si era un animal o un insecte” i “Un amic acaba de dir-me que la seva vinya li ha parlat i li ha dit que les fulles tenen por de sortir després de veure què ha passat a les veïnes”.
Superar barreres
Per a un observador extern, trencar la barrera psicològica necessària per a menjar-se alguna cosa que mai no s'hauria imaginat que es podia ingerir sembla difícil.
Però els sirians assetjats es troben molt més enllà d'aquest punt: “Quan estem famolencs no hi ha barreres psicològiques sobre què es pot menjar i què no.”
La creativitat i l'enginy ajuden les persones assetjades a resistir la política d'inanició que els imposa el règim.
Però fins i tot els escassos ingredients que han pogut trobar s'acaben.
Quan vam preguntar per això, la nostra font va contestar:
“La veritat és que no podem pensar més enllà del present.
Què passarà demà, no ho sabem, però hem notat que cada vegada que pensem que no hi ha recursos acabem trobant alguna cosa que es pot digerir.
Esperem que Déu ens continuï proveint.”
Àpat fet amb llagostes.
En la mateixa línia, la pàgina de Facebook on es publiquen els àpats inclou comentaris que destaquen el fet que “un ésser humà pot ser feliç fins i tot en les pitjors circumstàncies.
El que és important és que sigui feliç amb si mateix i amb Déu”.
Des de la primera manifestació que va fer sortir centenars de persones al carrer el març del 2011 fins ara, la gent d'Homs continua ensenyant al món el significat de la dignitat, la resistència i la creativitat en època d'adversitat.
Les dones iranianes es treuen el vel a Internet
Una foto de la pàgina de Facebook My Stealthy Freedom (La meua llibertat furtiva).
El peu de foto diu: "Vaig experimentar aquesta sensació al meu país per uns moments després de 33 anys.
Golf Pèrsic.
Continuaré sent una dona encara que em tapeu amb mocadors i xadors.
Què fareu amb els meus ulls?!
Estan plens d'amor i de vida."
Obligades durant dècades a portar vels sota amenaça d'ésser detingudes, milers de dones iranianes ara aprofiten l'oportunitat que els brinda Internet i comparteixen fotos seues sense vel en llocs públics com a un acte de provocació.
Una campanya en línia anomenada “Stealthy Freedoms of Iranian Women” (Llibertats furtives de les dones iranianes s'ha tornat viral després que la periodista iraniana Masih Alinejad creara la pàgina de Facebook el 3 de maig.
La pàgina té més de 303.000 seguidors i mostra centenars de fotos de dones sense vel — al pati de l'escola, a la platja, als carrers i en diferents llocs històrics d'Iran.
A través de les xarxes socials, es comparteixen fotos amb les etiquetes #mystealthyfreedom o #آزادی‌یواشکی en persa.
Eren vacances de Nowruz (l'any nou persa).
Viatjàrem cap a Abadan.
No podia suportar la calor i em vaig llevar el vel sense pensar-hi.
Bé, i fer fotos és una part inseparable de viatjar.
El que em va alegrar més que la brisa fresca movent els meus cabells va ser el so dels clàxons dels cotxes que passaven (com per a animar-la) i les felices i entusiasmades cares dels meus companys.
Un gran nombre d'activistes iranians han donat una bona acollida a la campanya, però alguns també l'han criticada.
Alguns consideren que l'obligació de portar el hijab no hauria de ser la primera preocupació política de les dones iranianes i fins i tot altres tenen problemes amb el terme "furtiva".
Jila Baniyaghoub, una periodista iraniana que viu a l'Iran escriu: "quan quelcom és furtiu, ja no pot anomenar-se llibertat.
Si estiguérem contentes per la nostra llibertat furtiva, ningú no perseguiria la llibertat."
A més de crear un gran debat entre els iranians al món virtual, la campanya també ha creat remor als mitjans de comunicació estrangers amb incomptables articles sobre la campanya i l'opressió de les dones a l'Iran.
A Madagascar moren cada any 44.000 nens, com ho podem solucionar?
Nens malgaixos per Yves Picq - CC-BY-SA-3.0
44.000 són els nens que moren a Madagascar cada any, segons les últimes dades d'UNICEF.
També són tots els nens menors de cinc anys que viuen a la regió francesa dels Alpes-de-Haute-Provence.
I també és el nombre de víctimes dels atacs terroristes de l'11 de setembre, multiplicats per 15.
La tragèdia de perdre un nen afecta majoritàriament famílies amb pocs recursos.
En termes de salut pública, aquesta situació fa dos grups de la població de Madagascar particularment vulnerables: els nens menors de cinc anys i les dones embarassades.
Segons el Banc Mundial , la meitat dels nens menors de cinc anys presenten un endarreriment en el creixement, "una proporció major que en qualsevol altre país d'Àfrica".
La taxa estimada de mortalitat de les mares es troba a l'entorn de 498 per cada 100.000 nascuts vius i les causes de mortalitat són múltiples , com ara l'accés limitat a personal professional durant el part, atencions prenatals precàries i la manca de serveis d'emergència.
Malgrat les preocupants xifres, no són poques les iniciatives que tracten de millorar la situació.
A Toliara, al sud de Madagascar, un projecte de menjadors a les escoles ajuda a combatre els problemes de desnutrició crònica.
L'associació Les enfats du soleil (els nens del sol) ampara i escolaritza els nens del carrer i de famílies necessitades.
Els nens es beneficien també d'un dinar al menjador de l'escola.
En aquest vídeo en francès podeu veure fotos dels nens que es beneficien del programa:
Altres programes se centren en problemàtiques més precises, com ara l'anèmia drepanocítica o la malària.
L'associació Lutte contre la Drépanocytose à Madagascar – France (LCDMF, Lluita contra l'anèmia drepanocítica a Madagascar - França) treballa per crear consciència sobre aquesta malaltia genètica que pateix un 2% del poble malgaix.
En el següent vídeo, els caps d'equip de la LCDMF descriuen les últimes activitats de l'ONG i els seus objectius per als propers tres anys.
Dos d'aquests objectius són oferir un millor accés a antibiòtics per tractar l'anèmia drepanocítica i convéncer els líders polítics que aquesta malaltia ha de ser inclosa en les prioritats de salut pública del país.
En una carta oberta al primer ministre malgaix, Kolo Roger, l'associació LCDMF posa de relleu la importància de tractar aquest problema, especialment a les regions més incomunicades on no gaudeixen pas d'estructures de salut modernes.
Aquest és un problema de sanitat pública crucial que malauradament afecta al voltant d'un 20% dels més desemparats de la regió, on un nen de cada 5 amb anèmia drepanocítica major perd les possibilitats de sobreviure als 5 anys.
No és una malaltia que es pugui fer desaparèixer amb mesures menors.
Com que l'anèmia drepanocítica implica totes les especialitats mèdiques, aquesta malaltia il·lustra la importància que abordin seriosament el problema de la situació de les nostres infraestructures de salut locals.
Encara hi ha molt per fer
Una altra àrea que necessita acció urgent és la salut materna, degut al significatiu creixement demogràfic a Madagascar.
Per exemple, una de cada cinc dones casades que desitja limitar els naixements no disposa d'accés als serveis de planificació familiar (19%) i la taxa d'avortament és d'1 per cada 10 nats vius, segons l'Institut Nacional d'Estadística de Madagascar (INSAT) i el Fons de Població de les Nacions Unides (UNFPA).
Malgrat els esforços realitzats, Madagascar s'enfronta a un gran nombre d'insuficiències sanitàries que impossibiliten les millores dels indicadors de salut.
Els resultats mediocres i desiguals en matèria de salut s'originen per les desigualtats econòmics de les unitats familiars i l'accessibilitat física als serveis sanitaris.
Així, a una de cada quatre persones malaltes(23%) no li han procurat assistència a un centre de salut perquè no en podia pagar el cost.
Altres problemes greus són la reduïda disponibilitat dels medicaments per causa de les deficiències sistemàtiques de gestió i registre de l'inventari, i les logístiques que en dificulten la correcta distribució.
Les famílies amb un alt poder adquisitiu utilitzen els serveis sanitaris quatre vegades més que les pobres: 40,9% de les despeses totals del sector provenen de la part benestant de la població mentre que 10,1 %, provenen de la part més pobra, segons el Banc Mundial.
Reforçar els programes nutricionals dirigits als grups més necessitats i l'accés a una nutrició adequada. Augmentar l'eficiència de les despeses pressupostàries.
La situació és complicada però no desesperada, almenys no encara.
Les polítiques proposades podrien ser implementades immediatament si hi ha la voluntat política.
Els nens malgaixos han esperat 50 anys per veure com la seva salut es posiciona a dalt de tot de l'agenda nacional.
Ara és el moment de recordar a les autoritats que cap país respectable tolera l'extinció del seu propi futur d'aquesta manera, 44.000 cops l'any.
Brasil o Argentina?
La rivalitat futbolística es juga a Bangla Desh, a milers de quilòmetres del Mundial de Futbol
La febre futbolística s'escampa per Bangla Desh.
Un noi juga a futbol davant un mur pintat amb les banderes dels equips participants en la Copa del Món de la FIFA.
Jatrabari, Dhaka.
Imatge de Sourav Lasker.
Copyright Demotix (8/6/2014)
La Copa del Món del 2014 comença al Brasil el 12 de juny i la febre futbolística ha esclatat a Bangla Desh, com sol passar cada quatre anys.
No hi ha res que pugui frenar la passió pel futbol al país sud-asiàtic, ni tan sols la seva baixa posició en el rànquing de la FIFA (enguany és el 167è).
Els ciutadans del país no tindran l'oportunitat de celebrar el periple del seu equip nacional durant el mundial, però seguiran religiosament i encoratjaran apassionadament els seus equips favorits internacionals.
I és que la majoria de gent a Bangla Desh és ferma seguidors tant del Brasil com de l'Argentina.
Aquesta rivalitat futbolística afecta tots els seguidors del país.
Ahmad-Musa escrivia a Somewhereinblog:
La guerra del futbol començarà a Sao Paulo el 12 de juny.
Tots els habitants de Bangla Desh es dividiran principalment en dos bàndols: el Brasil i l'Argentina.
Aquesta mostra de suport es reflectirà a cada llar.
Cada barri és ple d'un esperit competitiu sobre qui pot hissar més amunt la bandera del seu equip.
Hi ha debats oberts i encesos al voltant d'una tassa de te sobre qui posa la bandera més llarga, quin equip té més seguidors, etc.
Els botiguers es preparen per a fer calés fàcilment amb l'augment de la venda de samarretes d'equips participants en el mundial.
Imatge de Md.
Manik.
Copyright Demotix (5/6/2014)
Cadascú mostra la lleialtat pel seu equip, especialment als mitjans socials.
Marina Chawdhury (@M_e_R_i_n_a) piulava que, a diferència dels altres, ella no es pensa discutir pel futbol:
Sóc seguidora del Brasil i pacífica.
No em discuteixo amb afeccionats dels altres equips.
Cosidors fabricant banderes brasileres i argentines en una botiga de Dhaka abans del mundial.
Imatge de Rohit Rajib.
Copyright Demotix (21/5/2014)
La venda de banderes de les seleccions augmenta durant la temporada del mundial.
Es poden veure seguidors i fans amb banderes dels equips a casa, tot un fenomen que va fer comentar al bloguer Sobak Pakhi:
El govern podria guanyar uns calerons amb una taxa de banderes del Brasil i l'Argentina.
Ashiqur Rahman Rean escrivia a Facebook:
Neymar i Messi haurien de rebre la seva "quota de benefici" de la venda de banderes a Bangla Desh durant el mundial: es tornarien boigs si sabessin el volum de vendes que hi ha aquí.
Nillufar Sharmin Jessy comentava sobre l'exhibició de banderes dels equips en quasi tots els edificis i vehicles:
'La samarreta del Brasil per a la Copa del Món és fabricada a Bangla Desh, i això es diu amb orgull a l'etiqueta.' #MadeInBangladesh — Zubes (@ZubayerAziz) May 30, 2014
'La samarreta del Brasil per a la Copa del Món és fabricada a Bangla Desh, i això es diu amb orgull a l'etiqueta.' #MadeInBangladesh
El bloguer i educador Ragib Hasan va plantejar una qüestió a Facebook:
Entre l'omnipresent presència de banderes del Brasil i l'Argentina, on és la nostra?
Segons la llei de banderes de Bangla Desh, només es poden hissar banderes estrangeres si també hi ha la del país, que ha d'aparèixer amb tota la seva glòria i a un nivell més alt.
La passió i la diversió al voltant de l'esport (i el futbol) són correctes.
Forma part de les nostres vides, del nostre dia a dia.
Però hem de recordar que cal respectar i honorar la nostra bandera nacional.
No hem d'oblidar que la nostra bandera ens ha arribat a través del sacrifici dels nostres màrtirs, i va ser la seva sang, el seu sacrifici, el que ens va oferir aquesta bandera, i no la sang brasilera o argentina.
Per tant, endavant, hisseu la bandera del vostre equip favorit i gaudiu-ne, però alhora deixeu voleiar la bandera nacional més amunt, com a símbol del nostre orgull nacional, de la nostra joia i les nostres penes.
Cançons de bressol del món: quina és la teua preferida?
Un nadó dorm a un hospital del sud de Luzon, les Filipines (2009).
Foto d'Oliver Belarga – CC BY-NC-ND 2.0
Aquesta història d'April Peavy per al periòdic The World va aparèixer originalment a PRI.org el 7 d'abril de 2014 i es torna a publicar a Global Voices com a part d'un acord per compartir continguts.
Els pares novells de tot arreu han de fer front a un problema comú: dormir els seus fills.
I normalment existeix una solució comuna: una cançó de bressol.
Però pareix que les cançons de bressol no només ajuden els bebès a relaxar-se, també ajuden els adults, explica l'autora Kathy Henderson , que ha recopilat cançons de bressol de tot el món per al seu llibre per a xiquets Hush, Baby, Hush (Calla, preciós, calla).
L'autora diu que les cançons de bressol ajuden els pares a "fer front amb la situació en la qual aquests estan tensos per culpa del xiquet, quan no poden adormir-los, o quan ells mateixos se senten molt, molt cansats."
El títol del llibre de Henderson prové d'una cançó de bressol jamaicana anomenada "Hush Baby Hush", amb una versió gravada pel grup The Kitchen Sisters .
L'autora diu que les cançons de bressol comparteixen certs trets.
Quasi sempre tenen tant música com lletres.
La música ha de tindre un "ritme relaxant" i un registre musical més bé limitat.
Però les lletres, diu, poden ser sobre qualsevol cosa — i cobrir un gran ventall d'emocions i estats d'ànim humans.
Hi ha cançons de bressol sobre ira, frustració, i humor.
Henderson remarca que hi ha cançons sobre "menjar, famílies, monstres, xiquets entremaliats" i moltes altres coses.
Les cançons de bressol també es canten en tot tipus de situacions, no només quan el nadó és al llit.
Per exemple, les mares de vegades les canten mentre treballen, ja que així els xiquets es tranquil·litzaran i les deixaran continuar treballant.
Henderson creu que la cançó de bressol més antiga es molt anterior a la nostra era i es diu que els investigadors han trobat cançons de bressol a la literatura més antiga coneguda.
PRI està recopilant i compartint les cançons de bressol preferides arreu del món a la nostra nova aplicació mòbil The World's Lullabies (Les cançons de bressol del món).
Sent algunes i digues-nos quina t'agrada.
Vols compartir la teua preferida?
Pots pujar un àudio o un vídeo — o simplement fes clic al botó i canta-li al teu mòbil o ordinador.
April Peavey és directora d'estudi i productora per a la PRI The World.
Descobreix i envia cançons de bressol a PRI.org .
Un home sirià converteix l'artilleria en art
Aquesta entrada es va publicar primer a SyriaUntold.
L'artista sirià Ali Abu al-Fawz decora un projectil a Duma, Damasc.
Font: pàgina de Facebook d'Abu al-Fawz
Convertir l'artilleria en art.
Aquesta és la feina de l'artista de Duma Akram Abu al-Fawz, qui recull míssils i projectils per transformar-los en tot un assortiment d'obres d'art i objectes de decoració.
Abu al-Fawz, conegut a la seua comunitat com Mohammad Douma, ha hagut d'anar saltant de casa en casa després que les tropes del règim sirià cremaren l'edifici on vivia.
Amb 35 anys i tres fills, Abu al-Fawz creu que el seu treball no és menys important que les batalles sobre el terreny.
"Les armes no seran suficients per lliurar-nos de l'esclavitud en què hem viscut," va explicar a una entrevista per a SyriaUntold.
"També necessitem art, cultura i civilització per teixir la nostra llibertat."
Una xiqueta juga asseguda sobre un projectil decorat per Abu al-Fawz.
Font: pàgina de Facebook de l'artista
La ciutat de Duma, als afores de Damasc, s'ha convertit en una de les àrees més castigades, però tot i així encara resisteix des de l'inici de l'alçament popular el març de 2011.
Primer va acollir les grans manifestacions pacífiques i gradualment es va convertir en una zona de guerra oberta, però Duma també és una ciutat coneguda per les seues inquietes aportacions artístiques i creatives.
Com Abu Ali al-Bitar , qui s'ho va compondre per crear estufes, motos, subministraments mèdics i instruments musicals a partir de casquets de coets i bales, Abu al-Fawz crea vida de la mort.
Abu al-Fawz continua fent front a grans dificultats per dur a terme la seua feina, des dels desplaçaments a la manca de les ferramentes que necessita.
Per ell l'esforç paga la pena i té l'esperança que aquests artefactes "un dia es convertiran en el testimoni dels crims contra la humanitat que s'han comès a Síria."
L'artista sirià Ali Abu al-Fawz treballa en un projectil a Duma, Damasc.
Font: la pàgina de Facebook de l'artista
Aquesta entrada es va publicar anteriorment a SyriaUntold.
Els reptes del periodisme de dades a l'Àfrica Occidental
El lloc web FiveThirtyEight , dedicat a divulgar el concepte de data journalism o periodisme de dades, ha impactat significativament al món dels mitjans de comunicació nord-americans.
Efectivament, la precisió de les seves previsions al moment de les eleccions presidencials nord-americanes de novembre de 2008 (va predir encertadament el vencedor a 49 dels 50 estats) li va procurar una millor atenció de la població.
També va anunciar correctament els resultats de les 35 eleccions per a senador d'enguany. Nate Silver explica web que el periodisme de dades és molt més que fer prediccions :
Tan sols una part petita d'aquesta cobertura implica fer prediccions, cosa que comporta d'ordinari més passos preliminars en el procés de la informació periodística: recollir dades, organitzar-les, explorar-les per relacions significants i altres processos més.
El periodisme de dades té el potencial d'afegir valor a cadascuna d'aquestes vies, tal com els altres tipus de periodisme afegeixen valor per recollir proves i escriure'n històries.
A Europa, últimament s'han creat nombroses iniciatives en el mateix sentit: en especial OWNI a França i Data Blog du Guardian a la Gran Bretanya.
El periodisme de dades ja no és el concepte novedós i trencador que era fa uns anys i ja ha estat assumit a la majoria de mitjans de comunicació del món.
Fins i tot als països en desenvolupament, s'està descobrint la utilitat del periodisme de dades, tot que encara cal trobar un model de treball que el faci viable.
Bertrand Pecquerie, responsable de Global Editor Network, pensa que les barreres jurídiques avui dia són gaire importants a l'hora d'accedir a les dades públiques als països en vies de desenvolupament :
El periodisme de dades està enfilant els seus primers graons als països en desenvolupament.
L'autèntic obstacle és accedir a informació d'accés lliure, i, d'altra banda, la legislació també és més permissiva a Suècia i a Noruega que a Nigèria o al Pakistan.
Al continent africà, el periodisme de dades està creixent, tot i que s'encara a dificultats com la disponibilitat i fiabilitat de les dades existents.
Cheikh Fall, fundador de Sunu2012 al Senegal, i Nicolas Kayser-Bril , cocreador de journalism++ i animador en un centre de formació de data journalism a Dakar, expliquen les necessitats pel que fa a la fiabilitat de les dades al Senegal :
Hi ha un problema important d'accés a les dades.
Tenim 100 persones que transmeten la informació des del terreny i una comunitat d'unes 1000 persones que llegeixen la pàgina web.
Per nosaltres, és una qüestió de millorar l'accés a les dades, de manera que algú que visqui a 500 km de Dakar, pugui tenir accés a la informació La gent ha de poder consultar les dades directament en lloc de confiar en la interpretació de les estadístiques que surt de la boca d'un polític.
El fact-cheking, o verificació de dades, és poder constatar i discutir les dades que es difonen oficialment.
Sabem que tenim un problema de dades. Cal, doncs, que en cerquem de noves.
Representació gràfica sobre el continent africà - Domini públic.
Nicholas Kayser-Bril explica en aquest vídeo la seva visió del periodisme de dades:
El grup Internet Sans Frontières (Internet sense fronteres) es va encarregar d'organitzar d'aquest mateix taller al centre de formació de Dakar amb Kayser-Bri, el seu co creador.
Els responsables del grup, Julie Owono i Archippe Yepmou, ens expliquen els objectius del centre:
Des del Camerun, Dorothée Danedjo Fouba apunta que, sens dubte, el periodisme digital al seu país és una referència a l'Àfrica, però remarca que encara existeixen incompetències reglamentàries :
Al Camerun, la classificació dels diaris on line és més complexa per raó de la manca de nomenclatures en el domini del periodisme web.
La premsa en línia comunica qualques suggeriments de nomenclatures, que el legislador encara no ha validat com ara el “ciberdiari” o “diari multimèdia”, anomenats premsa cibernètica.
Tanmateix, s'estan creant moltes iniciatives importants, com ho assenyala IZANE Gaétan a Twitter:
Mini periodisme de dades a propòsit de les darreres eleccions a senador al Camerun #mediawebcmr pic.twitter.com/TejTNDIuvY
La presentació que veieu a dalt va tenir lloc a un taller de periodisme organitzat amb suport de l'Institut Goethe del Camerún.
El gràfic destaca la projecció de les eleccions al senat per regió i per partit polític.
Una altra iniciativa, Feowl , ha permès presentar, juntament amb les dades existents, el problema de les interrupcions elèctriques a Douala.
I amb la informació recollida , s'ha creat una infografia de sensibilització:
Durant una tallada de llum a Douala, el Camerun.
El projecte Feowl no va poder continuar la seva tasca per falta de finançament, el que en si representa un exemple de la dificultat de portar a terme projectes del periodisme de dades a l'Àfrica Occidental.
Des de la Costa d'Ivori, el bloguer Yoroba afirma que aquesta mena de periodisme constitueix el futur del sector :
“Serà un ofici en el futur?” em demanava un periodista a la sortida d'un curs sobre aquest tema.
“No, li vaig respondre, és una professió d'avui” El periodista digital ha de tenir en compte l'entorn web cap al qual l'ofici evoluciona d'ara endavant, un entorn de pluralitat de fonts.
El periodista es troba sovint versions diferents sobre un mateix tema, tant complementàries com contradictòries.
La nova generació de periodistes ha de seleccionar, contrastar i verificar les seves fonts.
Què passa quan un musulmà, un jueu, un cristià, un ateu i un agnòstic fan la volta al món?
Victor, Josselin, Samuel, Ilan i Ismael són, respectivament, ateu, agnòstic, cristià, jueu i musulmà.
Amb la idea de la tolerància entre religions en ment, aquests cinc joves francesos van decidir fer la volta al món plegats des de juliol de 2013 fins al juny de 2014.
L'objectiu del seu projecte, anomenat InterFaith Tour, és fomentar l'enteniment mutu i donar a conèixer els diversos nombrosos projectes interreligiosos que ja existeixen arreu del món.
Aquest és el trailer del projecte:
En una entrevista en francès per a Global Voices, els estudiants ens expliquen el seu projecte i el seu propòsit.
Global Voices (GV): Després de la vostra volta al món, heu començat el tour per França per compartir-ne les experiències.
Quina acollida ha rebut el projecte al vostre país?
Victor (ateu): La nostra acollida a França ha estat molt bona. Fins i tot millor del que crèiem.
La gent a França s'interessa molt pels temes interreligiosos i per la dimensió internacional i social que representem.
Moltes persones s'acosten a veure'ns a la fi de les nostres intervencions o conferències i, commoguts, ens agraeixen la tasca que hem fet amb aquesta volta al món i l'esperança que els hi transmet.
També l'impacte periodístic ha estat impressionant.
La redacció d'un gran diari francès ens ha trucat per explicar-nos que l'article en la seva pàgina de Facebook on relatem el nostre viatge ha estat el més compartit i comentat des de fa 2 anys, fins i tot per damunt dels de Barack Obama o François Hollande.
Els membres d'InterFaith Tour.
Utilització autoritzada.
GV: Els llargs viatges i la convivència sovint provoquen un plantejament de les creences o altres canvis personals.
Ha experimentat la vostra fe cap evolució durant l'expedició?
Josselin (agnòstic): Tot i que a vegades s'ha vist qüestionada, la meva fe no ha evolucionat pas.
La meva situació particular com a agnòstic sovint va fer creure els altres jo anava a la recerca d'una religió, cosa que no era de cap de les maneres certa.
He pogut enfortir la meva creença agnòstica, ja que crec en Déu, al menys en això que anomenem Déu, però no m'identifico amb cap religió ni pràctica confessional en concret.
Després del viatge, continuo convençut que tots nosaltres tenim el mateix Déu i que els cristians i els islàmics, per exemple, simplement agafen un camí diferent per arribar a Déu.
Samuel (cristià): La meva fe cristiana està intrínsecament en moviment perquè és una relació.
Es mou, progressa, evoluciona.
Un recorregut al voltant del món és una oportunitat ineludible per a un desplaçament interior.
Rares vegades he sotmès la meva fe a dubtes radicals, a excepció dels tres mesos (del desembre al febrer) que vaig passar a l'Àsia, viatjant de Bombai a Jakarta, passant per Tòquio, Pequín i Kuala Lumpur.
Aquesta regió del món és un desert de comunitats cristianes i resulta difícil no sentir-se sol.
Són grans moments de pobresa que em van permetre arrelar la meva fe a la bona terra, que no necessita d'un context favorable per donar fruits.
Ilan (jueu): Al Pentateuc, o Torà, apareix la frase VéAhavta IreHa KamoHa (estimaràs aquell que és a prop com a tu mateix).
Aquest manament, base de la vida en societat, ha guiat el meu curs de la volta al món.
És una anada-tornada constant entre el Jo Mateix i l'Altre, que s'alimenta de les experiències de la vida.
Gràcies a l'encontre de l'altre, he pogut enfortir el meu sentiment de pertinença al poble jueu, a la seva història singular i als seus valor universals.
El recorregut ha acabat "convertint-me" a la fraternitat, sense oblidar però, ni per un moment, qui sóc i d'on vinc.
Aquest principi doble (problemàtica d'un mateix i anàlisi profunda de la pròpia identitat) em sembla que és fonamental quan ens projectem cap als encontres amb els altres, tant bells i gratificadors.
Ismael (musulmà): Jo no sé si es pot parlar d'evolució en la meva fe, no obstant això estic segur que aquest viatge m'ha obert al món, encara més del que esperava.
Sovint hem parlat de temes interreligiosos durant aquests dos anys de tour des de la meva adhesió a la fundació Coexist Association .
Com a musulmà, sempre he estat encantat de treballar amb persones de confessions diferents, possiblement més que amb les de la meva comunitat.
Em refereixo als musulmans d'altres obediències com ara els sunnites. No m'hi he tancat, tan sols era molt caut.
Al curs del viatge he tingut l'oportunitat de comprovar fins a quin punt la comunitat musulmana mundial està dividida i fins a quin punt havia d'implicar-me amb urgència tant en els aspectes intrareligiosos com en els interreligiosos.
Mantinc però l'esperança que ho podem fer millor perquè sempre recordaré aquell dia després de l'oració de divendres a la gran mesquita de Masqat, a Oman, on vaig resar, sense saber-ho en un principi, al costat d'un ibadita i d'un xiïta.
Aquell dia es va enfortir el meu convenciment que si volem conviure amb els altres, sempre podem trobar-hi persones disposades a ajudar-nos.
Victor (ateu): S'ha reforçat la meva visió del món i la meva convicció que és necessari iniciar un diàleg no sols entre els creients, sinó també entre els no creients, humanistes i tota la resta de població.
A França un terç de la població és creient, un terç no creient i un altre terç és agnòstic.
Tenint en compte que aquest diàleg interreligiós és una eina de cohesió social, cal que entaulem una conversa entre tots.
En contacte amb els altres, la meva visió del món es fa més forta: d'això se'n diu efecte mirall.
A més a més, hem sabut identificar la línia entre l'afirmació de la nostra identitat i la receptivitat cap a la identitat dels altres.
D'això en diguem Coexistència Activa i és el principi essencial de l’associació.
GV: Cinc confessions diferents i ni una dona al grup, va ser a propòsit o va sorgir espontàniament?
Victor: L'encontre amb el Papa ha estat un dels moments més remarcables de tot el periple, també pels ateus i els agnòstics.
Conèixer durant deu minuts l'home més mediàtic, la màxima autoritat d'una de les majors religions sobre la terra és molt impressionant i fins i tot commovedor.
Trobar-nos amb líders religiosos o polítics és extremadament important per nosaltres, més que res per saber exactament el que pensen dels temes interreligiosos i fins a quin punt estan disposats a comprometre-s'hi.
A més, cal esclarir que la majoria de les persones amb què volíem trobar-nos durant el viatge són perfectes desconegudes que treballen constantment des de fa un munt d'anys per la pau i la reconciliació de les comunitats.
GV: Quina regió ha tingut l'impacte més significatiu en el projecte i per què?
Victor: Deu regions al món han estat especialment remarcables durant la volta al món i no és gens fàcil de triar-ne una en especial. Això no obstant, Burkina Faso és un dels països que més m'ha marcat a mi.
Mentre que els seus veïns com Nigèria o Mali estan vivint intenses tensions comunitàries o ètniques, Burkina Faso queda fora d'aquesta zona de l'Àfrica occidental pel que fa a la cohesió social i la convivència.
Cristians, musulmans i animistes viuen en perfecta harmonia gràcies a una tradició centenària de “parentela irònica”.
Aquesta tradició es resumeix en crear una unió social a través del matrimoni entre ètnies i sovint entre religions, i així calmar les tensions socials amb la rialla.
Les ètnies que s'ho prenen amb humor són ètnies lligades per casaments.
Dins la mateixa família a Burkina Faso, trobem moltes religions que coexisteixen i cohabiten tranquil·lament.
En fer bromes, també s’expressen els estereotips dels altres oralment per tal de donar a conèixer el que pensen els uns dels altres i poder així reduir les tensions o les frustracions de tots els estaments de la població.
GV: El Papa Francesc aporta una visió bastant moderna del catolicisme, al vostre parer, hi ha més líders d'altres religions que en proposin una visió moderna?
Victor: El Gran Imam d'al Azhar també treballa en aquesta línia amb l'Islam i prega els musulmans que coexisteixin activament amb les altres religions.
Hi ha altres caps espirituals menys coneguts com el rabí en cap de Polònia o el patriarca de l'església maronita del Líban que també són figures representatives en el diàleg i l'acció interreligiosa.
InterFaith Tour a l'Àsia.
GV: Què passarà ara amb el vostre projecte?
Teniu previst un nou viatge?
Victor: Sí, açò només és un projecte pilot, esperem però crear un moviment InterFaith Tour amb un equip nou que marxi anualment a descobrir nous racons del món o aprofundeixi el treball iniciat per nosaltres en alguns països on no hem pogut estar-nos-hi gaire temps.
5 experts expliquen la importància de l’arrest de l'investigador Sodiqov al Tadjikistan
Conferenciants a l'acte Discussió Global sobre Alexander Sodiqov a Biskek, 26 de juny de 2014
Aquest article és part de la nostra campanya #FreeAlexSodiqov, autor de GV detingut al Tadjikistan.
El 16 de juny l’investigador i membre de la comunitat Global Voices, Alexander Sodiqov, va ser detingut al Tadjikistan, on duia a terme una investigació sobre resolució de conflictes en un projecte de col·laboració amb la Universitat d’Exeter.
Sodiqov, de 31 anys, va ser arrestat a la ciutat de Khorog, a la regió autònoma de Gorno-Badakhšan, per part del servei estatal de seguretat del Tadjikistan (GKNB) mentre entrevistava un líder de l’oposició local com a part del seu treball acadèmic.
Des d’aleshores, organitzacions del Tadjikistan i de tot el món demanen el seu alliberament.
Alguns temen que l’arrest il·legal de Sodiqov pugui tenir conseqüències en la cooperació acadèmica internacional i en les recerques que s’estan duent a terme en la regió de l’Àsia central.
Activistes civils i periodistes de diferents països es van reunir el 26 de juny a l’American University of Central Asia, a Biškek, Kirguizistan, per discutir aquest i altres aspectes sobre l’alarmant cas.
Altres actes similars van tenir lloc el passat 27 de juny a Exeter, Londres, Astana, Washington, Friburg i Heidelberg.
També a París es va organitzar un acte per donar suport a Sodiqov.
A continuació, podeu llegir cinc extractes de les converses que van tenir lloc a Biškek:
Mokhira Suyarkulova, politòloga de Biškek
Mokhira Suyarkulova.
Foto de Natali Anarbaeva
No conec molt Alexander, però he estat en contacte amb ell per mitjà dels cercles acadèmics i del seu treball, fins i tot he coincidit amb ell a Dušanbe abans que se n’anés a Khorog.
Entenc la seva situació perquè la nostra recerca acadèmica alTadjikistan era bastant delicada.
Estàvem estudiant la construcció de les preses hidroelèctriques a l'Àsia central i, més concretament, al Tadjikistan, la construcció de la presa hidroelèctrica Rogun.
Vam tractar d’aconseguir tots els permisos oficials per dur a terme la recerca sobre aquest tema i, als llocs on no ho vam fer, vam decidir no realitzar la investigació amb mètodes clandestins.
Això no obstant, quan vam arribar a Rogun (on es construirà la presa hidroelèctrica Rogun) els serveis de seguretat (estatals) es van adonar de la nostra presència i ens van demanar una còpia dels passaports a l’hotel on ens allotjàvem.
Després d’això, alguns membres dels serveis de seguretat ens seguiren durant una de les nostres reunions.
Més endavant, un altre membre dels serveis de seguretat ―que desprenia una forta olor a alcohol― ens va visitar durant una entrevista i ens va convidar a entrar al seu cotxe... no vam entrar.
Entenguérem, doncs, que el govern no ens deixaria en pau i que podíem posar en perill algunes persones a Rogun si ens reuníem amb elles, així que vam abandonar la regió.
Aquesta classe d’accions tenen conseqüències per tothom qui investiga a l'Àsia central, però especialment per als ciutadans locals que estudien a l’estranger o que estan associats amb universitats estrangeres.
Després de l’arrest d’Alexander Sodiqov, podem veure clarament que la nacionalitat defineix el nivell d’aïllament de les autoritats governamentals.
Ara tinc por que l’arrest d’Alexander porti a un procés d’autocensura (en la investigació sobre l'Àsia central), on els investigadors podrien posar-se límits a l'hora de dur a terme el seu treball, pel que fa als temes que abordaran, les preguntes que faran i els mètodes de recerca que utilitzaran."
Olivier Ferrando, politòleg francès
El politòleg francès Oliver Ferrando.
Vaig conéixer Alexander.
Vam coincidir a Indiana (la universitat) i a altres conferències perquè investigàvem assumptes molt similars.
Part de la meva investigació més delicada se centra en l’etnicitat i la mobilització al sud del Kirguizistan, el Tadjikistan i l'Uzbekistan.
A banda del del meu col·lega Stephane Dudoignon a l'Iran, mai m’he trobat un cas en el qual un investigador s’haja trobat amb tants problemes com Alexander.
No sabem per què el Tadjikistan ha decidit fer aquest moviment ―no hi ha motivacions secretes, no hi ha eleccions a la vista―, el que tenim aquí és una limitació de la llibertat d’expressió.
Ara es pot acusar un acadèmic de ser un espia?
Estic d’acord amb Mohira.
Si tens un passaport estranger et poden fer fora del país o negar-te el visat ―com em va passar una vegada a l'Uzbekistan―, però quan tenen la nacionalitat d’aquests països, poden acusar acadèmics de traïció al seu país o de subversió, i aquestes acusacions són molt més serioses, perquè estem parlant d’uns 12-20 anys de presó.
És difícil per a mi, com a persona que representa un institut que impulsa la cooperació acadèmica internacional i que té una oficina a Dušanbe (Tadjikistan).
El cas d’Alexander Sodiqov amenaça aquesta cooperació.
La meva institució dóna suport, per exemple, a l’Institut d’Història (del Tadjikistan), que produeix un butlletí en anglès i francès.
Dóna suport a la creació de conferències regionals que inclouen investigadors del Kirguizistan i l'Uzbekistan, que representen un projecte i una cooperació internacionals, les autoritats del Tadjikistan han assestat un cop a tots aquests esforços."
Emil Joroev, American University of Central Asia, Kirguizistan
Emil Joroev, American University of Central Asia, Kirguizistan.
No m’agradaria parlar com a representant de l’Àsia central, com a algú que no és de Londres, Toronto o Washington, i que pregunta “Nois, què esteu fent?”. En canvi, com que sóc de l’Àsia central, pregunto “Nois, què estem fent?”.
Alexander Sodiqov es va establir a la Universitat de Toronto, però és, malgrat tot, natural del Tadjikistan.
És molt conegut.
Els seus interessos acadèmics inclouen les ciències polítiques, les relacions internacionals i els drets humans.
És un intel·lectual seriós, jove, amb dona i un bebé.
Va prendre la decisió de tornar al seu país natal, en el marc d’un contracte per a un projecte acadèmic sobre resolució de conflictes.
La resolució de conflictes és un tema que cada vegada té més popularitat a l'Àsia central.
El company d’Alexander en aquest projecte va ser el Dr. John Heathershaw, que jo diria que és un dels amics més importants i més sincers que el Tadjikistan mai hagi pogut desitjar.
Un dels seus llibres sobre el restabliment de la pau després de la guerra civil al Tadjikistan es troba entre els més populars pel que fa a investigacions acadèmiques al Tadjikistan.
Aquí ens trobem, quasi 17 anys després de l’establiment d’aquesta pau i llegeixo que el president del Tadjikistan, Emomali Rahmon, recorda ara a la població la importància de la pau, de l’enteniment mutu i de la tolerància.
Penso que seria tràgic si els serveis de seguretat del Tadjikistan tancaren la porta als amics del país ―persones com John Heathershaw que, durant la passada dècada, ha viatjat per més ports de muntanya i ha travessat més valls del Tadjikistan que molts dels habitants natius en la seva vida―, amics que tracten de fer que aquest preciós i interessant país sigui més conegut en el món sencer.
Crec fermament que els serveis de seguretat han comès un error greu.
Heathershaw i Sodiqov no són agents estrangers, sinó simplement investigadors acadèmics.
El Tadjikistan com a país no té cap interès en trepitjar la investigació acadèmica.
Esperem que hi haja una estimació racional per part dels cossos pertinents que han detingut Alexander Sodiqov i que l’alliberen aviat."
Marat Mamadshoev, redactor en cap de l’agència de notícies Ozodagon, de Tadjikistan
Marat Mamadshoev, redactor en cap de l'agència de notícies Ozodagon.
Foto de Natali Anarbaeva.
M’agradaria cridar l’atenció sobre les similituds entre el cas d’Alexander i el de la detenció d’Ursunboy Usmonov, periodista de la BBC i col·lega, acusat, no com Alexander, d’espionatge, sinó d’activitats extremistes després d’entrevistar alguns membres del grup islàmic Hizbut-Tahrir.
Durant la detenció, Usmonov va rebre cops i cremades amb cigarrets per part dels serveis de seguretat del Tadjikistan.
Aquest és el mateix servei de seguretat que ha rebut una enorme assistència tècnica i material per part del govern dels Estats Units.
Les circumstàncies mostren que els ciutadans dels països de l’Àsia central no es poden defensar d’aquestes estructures locals de seguretat.
És poc probable que es puguin fer aquestes acusacions a un investigador estranger.
Les acusacions a Usmonov i Sodiqov ―salvatges i sense proves―, es fan contra persones del Tadjikistan, l'Uzbekistan, el Kirguizistan, etc. per part dels mateixos governs.
El cas d’Usmonov va ser jutjat a porta tancada i em temo el mateix pel cas de Sodiqov.
Els familiars de Sodiqov han anunciat que no estan satisfets amb l’advocat que l’Estat ha assignat a Alexander, qui no respon a les seves telefonades.
El principal problema aquí és que la societat civil, els experts, els periodistes de Tadjikistan, tots ens hem convertit en víctimes d’aquesta guerra geopolítica entre Rússia i occident.
Som ostatges d’aquesta guerra i la nostra elit n’està extraient els màxims beneficis."
Kyrgyzbek Konunov, activista del Tadjikistan
Kyrgyzbek Konunov, activista del Tadjikistan.
Hi ha una crònica de l’arrest de Sodiqov.
Durant diverses setmanes, el govern del Tadjikistan ha treballat per crear un ambient anti occidental al país.
Un ambient connectat amb la visita dels representats de la Unió Europea i, més endavant, del Regne Unit a la regió autònoma de Gorno-Badakhšan.
Les publicacions anti occidentals van començar a aparèixer en la premsa i altres llocs.
Així que l’arrest de Sodiqov és solament la culminació de tot això.
Penso que era pertinent que Sodiqov estigués al Tadjikistan per estudiar el conflicte i la resolució de problemes, perquè aquí hi ha una sèrie de problemes que (el govern) prefereix no prendre's com un problema.
El resultat és que no se solucionen mai.
Amb l’arrest de Sodiqov, el govern del Tadjikistan ha tractat de mostrar a la societat civil que tot intent de cooperar amb el món exterior serà infructuós.
Però jo penso que en realitat ha mostrat tot el contrari.
La reacció dels experts locals i estrangers, dels col·legues de Sodiqov i de la societat civil internacional davant la seva detenció il·legal no ha tingut precedents.
Si aconseguim forçar el govern a alliberar un home que és innocent dels crims del quals se l’acusa, aleshores serà una victòria enorme per a la societat civil del Tadjikistan."
Per saber com podeu ajudar, visiteu la nostra campanya #FreeAlexSodiqov: autor de GV detingut al Tadjikistan.
Aprèn a protegir els teus e-mails en menys de mitja hora
#EmailSelfDefense infografia de Journalism++ per a la Free Software Foundation (CC BY 4.0)
Email Self-Defense és una guia per a principiants sobre l'encriptació d'e-mails que la Free Software Foundation (FSF) va llançar en sis noves llengües el 30 de juny de 2014.
Pròximament apareixerà en més llengües.
Fins i tot si no tens res a amagar, fer servir l'encriptació t'ajuda a protegir la intimitat de la gent amb qui et comuniques i dificulta la tasca dels sistemes de vigilància en massa.
Si tens alguna cosa important a amagar, estàs en bona companyia; aquestes són les mateixes eines amb què Edward Snowden va compartir els seus famosos secrets sobre l'NSA.
El bot Edward ajuda els usuaris d'Email Self-Defense a provar els sistemes d'encriptació.
La guia de FSF es va presentar originàriament en la campanya Reset The Net el 5 de juny de 2014, una jornada mundial d'acció contra la vigilància en massa en ocasió del primer aniversari de les revelacions d'Edward Snowden sobre la maquinària d'espionatge mundial i indiscriminat de l'Agència de Seguretat dels EUA (NSA).
"Email Self-Defense és únicament una peça important de la solució a la vigilància en massa", comenta FSF:
Al mateix temps que aprenem a fer servir eines d'encriptació, també cal fer pressió política per a dominar la vigilància, construir una internet més segura i forçar els governs i les empreses a reduir la quantitat de dades que apleguen de nosaltres.
Esperem que les versions traduïdes d'Email Self-Defense serveixin de porta d'entrada a aquest moviment heterogeni de persones a tot el món.
Arriba la sobirania digital russa... amb uniforme escolar
El nou motor de cerca patrocinat pel Kremlin té dificultats amb la cerca de 'col·legiales'.
Fotomuntatge de l'autor.
El nou motor de cerca d'Internet patrocinat per l'estat rus, per ara en fase de prova, ofereix als usuaris uns resultats curiosos.
Sputnik.ru és la resposta del Kremlin als cercadors internacionals com Google i als independents com Яндекс (Yandex.ru). El govern rus ja ha aconseguit el seu propòsit de controlar les cerques a la xarxa.
Segons les paraules d'Ilià Ponomariov, un dels dos únics diputats de l'oposició parlamentària russa, la idea d'un cercador controlat per l'estat es va formar al 2008 durant el conflicte militar contra Geòrgia, quan els extremistes van acordar que els portals web que existien llavors difonien informació que s'oposava als interessos geopolítics russos.
Anton Nossik, un dels pares fundadors de la xarxa russa i membre actiu de l'oposició, ha especulat que la companyia estatal de telecomunicacions Rostelecom , que finança el desenvolupament del cercador Sputnik.ru, s'apropiava d'uns 60 milions de dòlars del pressupost.
Per la seva banda, Alexéi Bassov, vicepresident de la companyia, insisteix que Sputnik.ru no costa un cèntim als contribuents i afirma que l'empresa inverteix només els seus propis fons.
Després del llançament de la fase de prova de Sputnik.ru a Rússia —inaccessible per a les adreces IP de l'estranger—, Bassov estava de molt bon humor. En el 18è Fòrum Econòmic Internacional de Sant Petersburg del passat mes de maig, va assegurar als periodistes que seria un lloc web completament diferent dels altres motors de cerca.
Sputnik.ru empra «algoritmes matemàtics especials» per filtrar qualsevol contingut inadequat o il·lícit.
Segons Bassov: «és important per tots nosaltres que les cerques del mot ‘col·legiala’ tan sols mostrin nenes amb vestit i davantal blanc (uniforme tradicional escolar per a dones a Rússia) i no una altra cosa».
Sembla que aquests «algoritmes especials» de Sputnik.ru no han entès del tot la seva tasca.
Tan bon punt Bassov va acabar d'anunciar la superioritat moral d'aquest lloc web, els bloguers van començar a penjar captures de pantalla de resultats obtinguts a través del nou cercador, amb tota mena d'imatges eròtiques i fins i tot pornogràfiques.
Això ha succeït de debò buscant, entre altres, el mot 'col·legiala', cosa que desmenteix les paraules de Bassov.
Rostelecom ho té pelut, al contrari de Yandex.ru, que sí aplica un filtre efectiu per a les escenes de contingut sexual i aconsegueix evitar-les amb una major eficàcia que Sputnik.ru.
Resultat de cerca de 'col·legiala' amb Sputnik.ru.
Resultat de cerca de 'col·legiala' amb Yandex.ru.
Ara per ara, els objectius oficials de Sputnik.ru són integrar-se a la resta dels programes d'administració electrònica i oferir als ciutadans una millor manera d'accedir als serveis públics.
Volen convertir-lo en el cercador per defecte en tots els ordinadors que utilitzen les administracions del govern.
És un projecte ambiciós del govern rus que persegueix una major «sobirania digital».
El nom Spútnik significa «satèl·lit» i commemora un dels majors èxits científics de la Unió Soviètica.
En una recent entrevista a la revista russa Forbes, Konstantin Malofeev , un destacat líder polític i de negocis ortodox, va parlar sobre la necessitat d'arrabassar als Estats Units el control d'Internet.
Segons Malofeev, figura decisiva en el desenvolupament de les llistes negres originals sobre contingut il·legal en línia, els Estats Units han de comprendre que Internet no és només seu.
Va comparar també la invenció d'Internet, que per regla general s'atribueix al Departament de Defensa dels EUA, amb el llançament del satèl·lit Spútnik 1 per la Unió Soviètica, fet que va marcar el començament de l'era espacial.
«Els russos vam obrir les portes de l'espai», va presumir Malofeev, «això no obstant a l'espai exterior no existeixen lleis soviètiques ni russes que tothom hagi d'acomplir».
Els patriotes conservadors russos tenen raó.
L'Spútnik 1 ja és aigua passada i el monopoli rus de l'exploració espacial va ser foc d'encenalls.
Ara, però, arriba Sputnik.ru... i amb col·legiales!
Kirguizistan: imatges que presagien les guerres per l'aigua
En la regió de Batkén, al Kirguizistan, trobar aigua potable és molt difícil.
A causa de les nombroses preses hidroelèctriques en les rodalies, els rius s'assequen i la gent no té més remei que "lluitar" amb dents i ungles per cada gota d'aigua.
Imatge de Fyodor Savintsev / Salt Images, 2012.
Copyright: Creative Time Reports. Ús autoritzat.
La versió original d'aquest article va ser publicada primer a la plataforma Creative Time Reports .
Fotografies de Fyodor Savintsev, text de Katya Kazbek i l'editor de Global Voices a l'Àsia Central, Chris Rickleton.
Avui dia, 780 milions de persones no tenen accés a l'aigua potable.
La manca d'aquest estimat recurs a l'Àsia Central posa els seus habitants en dures condicions i en risc sanitari i presagia també el començament de la «guerra de l'aigua» (batusses frontereres per accedir a l'aigua que empitjoren el conflicte ecològic i engreveixen la situació política de cada regió).
Kurambaev Almaz és un home de 69 anys que viu amb la seva dona a més de 100 km de distància de la ciutat més propera en la província kirguís d'Oix.
Almaz s'ha de desplaçar al llom d'un somer per les muntanyes en cerca d'aigua potable.
Imatge de Fyodor Savintsev / Salt Images, 2008.
Segons l'Organització per a la Cooperació i el Desenvolupament Econòmic (OCDE), d'aquí al 2030 gairebé la meitat de la població mundial viurà en àrees caracteritzades per una «elevada escassesa d'aigua».
L'Àsia Central està dividida en dues zones: la regió muntanyosa on abunda l'aigua i la regió riu avall on predomina la sequedat.
Tot i que el Tadjikistan i el Kirguizistan són països muntanyosos, tenen les dues economies més febles de la regió. Sembla que la natura els hagués volgut compensar amb abundància de recursos ecològics per falta de riquesa material.
Tot i això, l'equilibri dels recursos de l'Àsia Central està lluny de la felicitat.
Actualment, alguns legisladors kirguís estan avaluant la idea de tallar l'abastament d'aigua a la part semiàrida de l'Uzbekistan (la nació amb la població i les forces armades més nombroses en la regió) després que l'Uzbekistan tanqués a l'abril el subministrament de gas de la ciutat d'Oix, al sud del Kirguizistan.
Vista de la carretera que travessa el port de muntanya de Kalmak Ashu al Kirguizistan, a més de 3.000 metres d'altitud.
Imatge de Fyodor Savintsev / Salt Image, 2008.
La decisió de l'Uzbekistan de tallar l'abastament de gas d'Oix és el resultat d'una vella i permanent disputa per l'aigua.
A Taixkent, la capital uzbeka, les autoritats estan força horroritzades amb els projectes kirguís i tadjiks de construir gegantesques preses hidroelèctriques aigües amunt dels rius Sirdarià i Amudarià.
Una família beu d'una canonada aigua que brolla de la muntanya en la província kirguís de Narín.
Imatge de Fyodor Savintsev / Salt Images, 2013.
L'Uzbekistan depèn d'aquestes fonts d'aigua per treure de perill el seu sector agrícola i té por que els seus veïns puguin tenir l'avantatge de retenir i retardar l'emissió de l'aigua.
El 2012, el president de l'Uzbekistan, Islam Karimov, va advertir que podria arribar una guerra imparable si continuen amb aquests projectes sense prendre en consideració els països de les parts més baixes dels rius, com ara l'Uzbekistan i el Kazakhstan, .
Issik Kul és el llac més gran del Kirguizistan i el desè d'aigua dolça més gran del món per massa d'aigua.
Fotografia de Fyodor Savintsev /Salt Images, 2012.
Els problemes de l'aigua no es limiten als conflictes entre els estats de la regió, sinó que a més provoquen enfrontaments interns entre les comunitats que viuen a cada país.
La causa d'aquest conflicte és també la degeneració de les infraestructures de l'època soviètica.
Per exemple, el Kirguizistan perd un terç de la riquesa hídrica a causa del deteriorament dels seus sistemes d'irrigació.
Aquest problema és crucial en les àrees rurals on es necessiten grans quantitats d'aigua pel desenvolupament de les plantacions.
Un jove pastor vigila el seu ramat pujat a un tronc d'arbre al tombant del llac Issik Kul. Fotografia de Fyodor Savintsev / Salt Images, 2013.
Per tal d'evitar que els conreus s'assequin, els kirguís, ja amb un dogal al coll, s'ho han apanyat per construir preses que desvien els rius locals cap als seus camps per facilitar-ne la irrigació, cosa que genera una gran sequera en les comunitats riu avall.
En algunes àrees, com la província kirguí de Batkén, on només un reduït nombre de persones sap identificar objectivament les línies frontereres entre el Kirguizistan i el Tadjikistan, han esdevingut comuns els enfrontaments violents entre els naturals de la zona per culpa de l'aigua.
La poma de la discòrdia és qui en furta a qui.
Una pedrera plena d'aigua provinent del desglaç de les neus del districte de Nookat, Kirguizistan.
Fotografia de Fyodor Savintsev, 2012.
Copyrght: Creative Time Reports. Ús autoritzat.
Diversos científics russos, que estudien les conseqüències de l'escassesa d'aigua, afirmen que aquest problema a l'Àsia és solament la punta de l'iceberg d'una crisi profunda en què tota la regió asiàtica es pot veure immersa.
Uns militars vigilen l'entrada a la presa de Kambaratinsk, a la vora del riu Narín.
La central hidroelèctrica de Kambar-Ati-1 al peu de la presa va ser, en gran part, finançada per Rússia amb 2 mil milions de dòlars. Tindrà una capacitat a l'entorn de 1.900 MW.
A la Xina, la pressió humana i l'activitat comercial a gran escala abusen exageradament dels rius Ili i Irtix, que continuen cap a Kazakhstan. L'Irtix és el principal afluent del riu Obi, a Rússia.
Si el drenatge de la conca de l'Obi-Irtix no cessa, causarà danys irreversibles en les àmplies terres fèrtils de tota l'Àsia, posarà en perill la indústria pesquera i perjudicarà inexorablement la part russa de l'oceà Àrtic.
Des de la caiguda de la Unió Soviètica, el sistema d'irrigació del Kirguizistan es troba en un estat d'abandonament.
Fotografia de Fyodor Savintsev / Salt Images, 2012.
Aquests conflictes per l'aigua a l'Àsia Central poden ser discussions locals de poca importància als ulls de la resta del món.
Això no obstant, a mesura que el nivell regional d'aigua minva any rere any, les inquietuds dels naturals de la zona per les sequeres desembocarà en conflicte entre més i més persones.
S'està acostant el punt de no retorn d'aquesta catàstrofe ecològica.
Ara és d'una importància fonamental donar a conèixer al món aquesta situació, mentre hi hagi temps, per prevenir les escassedats d'aigua i les guerres que se'n poden originar.
L'abatiment del vol 17 de Malaysia Airlines: "Tots compartim el nostre dolor per aquesta desgràcia”
Els familiars dels passatgers van acudir a l'Aeroport internacional de Kuala Lumpur després de l'estavellament de l'avió.
Imatge de Danny Chan, Copyright @Demotix.
(7/18/2014)
El vol 17 de l'aerolínia Malaysia Airlines que cobria la ruta Amstedam-Kuala Lumpur amb 298 persones a bord, entre passatgers i membres de la tripulació, es va estavellar a l'est d'Ucraïna.
La majoria dels informes indiquen que l'aeronau va rebre l'impacte d'un míssil prop de la frontera entre Ucraïna i Rússia.
Cada país atribueix la culpa a l'altre: d'una banda el govern ucraïnès acusa els insurgents pro-russos d'haver utilitzat un sistema de míssils terra-aire per enderrocar l'aparell mentre que els líders rebels han negat qualsevol implicació en l'accident.
Aquesta imatge mostra el trajecte que seguia l'avió i el lloc on va caure:
Infografia: lloc de la caiguda i trajecte de l'MH17
El primer ministre malaisi Najib Razak va manifestar als ciutadans malaisis que s'han de prendre, sense demora, les mesures que convinguin contra els culpables de la catàstrofe.
És un dia tràgic d'un any tràgic per a Malàisia.
Si ens confirmen que l'avió va ser realment enderrocat, demanarem que tot el pes de la justícia caigui immediatament sobre els culpables.
Els passatgers i els membres de la tripulació provenien de països diferents.
Avui, però, tots compartim el nostre dolor per aquesta desgràcia sense importar la nacionalitat.
El ministre també va afirmar que l'Organització d'Aviació Civil Internacional havia declarat segur l'itinerari, tot i travessar la zona dels enfrontaments.
El vol 17 abatut a l'est d'Ucraïna.
Imatge de Danny Chan, Copyright @Demotix (7/18/2014)
Aquest atac al vol MH17 és la segona tragèdia que viu l'aerolínia malàisia. Un altre vol operat per un Boeing 777-200 també ha desaparegut enguany.
El vol 370, també de la mateixa companyia aèria, que sortia de l'aeroport de Kuala Lumpur amb destinació a Pequín amb 239 persones a bord va perdre's del mapa no deixant rastre el passat 8 de març una hora després de l'enlairament.
Nau i passatgers continuen desapareguts.
La filla d'un dels membres de la tripulació va piular un encoratjador missatge d'ànim a les famílies i als amics dels passatgers desapareguts:
Com a membre de la família d'un dels tripulants del vol 370 i en representació de tots, resem pel vol 17.
Josie Fernández, de l'organització Transparència Internacional de Malàisia, ha exigit que es fes una investigació urgent de l'incident:
El que ha ocorregut no té precedents.
Malàisia és l'únic país on dos avions del mateix tipus i de la mateixa companyia aèria han estat involucrats en dues catàstrofes que han provocat nombroses morts en pocs mesos.
El vol 370, entretant, continua desaparegut.
Malàisia ha d'exigir les accions pertinents a nivell internacional per aquesta tragèdia que no té precedents.
Es tractava d'un avió amb passatgers a bord i no que estiguéssim en guerra contra cap nació.
Alyaa Alhadjri, per al diari digital The Ant Daily, va comparar l'abatiment del vol 17 amb una «massacre massiva»:
Per què els vols comercials de passatgers continuen sobrevolant els punts en conflicte on ja han derrocat més d'una aeronau i per on s'havia advertit que s'evités aquest espai aeri?
Independentment de les causes d'un altre Boeing 777 de Malaysia Airlines caigut per segona volta en 133 dies, el fet d'haver perdut la vida 537 persones en total en tots dos desastres aeris, no ajuda a recuperar la confiança en l'aerolínia nacional.
Mentre Malàisia plora una nova desgràcia aèria, és inevitable que molts ciutadans tornin a exercir pressió el govern perquè doni les explicacions oportunes sobre la desaparició misteriosa del vol 370.
Arresten al Tadjikistan un investigador i redactor de Global Voices
Aquest article es va publicar originalment en Eurasianet.org i el reproduim amb permís.
L’inexplicable arrest d’un investigador mentre feia treball de camp en l’agitada regió autònoma de Gorno-Badakhšan ha fet saltar l’alarma entre acadèmics i periodistes de l’Àsia central.
Els informes sobre l’arrest d’Alexander Sodiqov es van filtrar per primera vegada durant la tarda del 16 de juny. Segons Radio Free Europe / Radio Libery Tadjikistan , l’investigador del Tadjikistan, estudiant de doctorat a la Universitat de Toronto i ex editor de Global Voices en l'Àsia central, estava reunit amb Alim Sherzamonov, representant regional del Partit Social Demòcrata del Tadjikistan, de l’oposició.
La GKNB del Tadjikistan (el servei de seguretat estatal) va confirmar posteriorment, el 17 de juny, al mitjà estatal Khovar.tj, que havien detingut Sodiqov per “subversió i espionatge” en nom d’un país estranger, acusació que relacionen amb un correu electrònic, del 10 de juny, enviat des del compte de Sodiqov (això no obstant, no revelen com van obtenir accés al compte ni si ho van fer abans o després de l’arrest de Sodiqov).
Els operatius de la GKNB creuen que presumptament aquest “país estranger” seria el Regne Unit, ja que la investigació de Sodiqov estava finançada pel British Economic and Social Research Council.
Un comunicat de l’ambaixada britànica va expressar la seva preocupació sobre el tracte donat a Sodiqov.
Vistes de Khorog, el Tadjikistan, foto de Zack Knowles.
Llicència de Creative Commons 3.0 BA-SY.
El supervisor del projecte de Sodiqov, John Heathershaw, va publicar les següents declaracions en les xarxes socials la tarda del 16 de juny:
Fa quasi 20 hores que no sabem res d’Alexander Sodiqov, qui sembla que ha estat arrestat mentre feia una investigació al Tadjikistan.
No sabem si l’han alliberat o continua detingut.
Alexander Sodiqov, un investigador contractat per la Universitat d’Exeter, ha estat detingut pels serveis de seguretat mentre mantenia una entrevista amb un representant de la societat civil a la ciutat de Khorog, en la regió oriental de Badakhšan.
Sodiqov duia a terme una investigació per al projecte anomenat Rising Powers and Conflict Management in Central Asia (Poders Creixents i Gestió de Conflictes a l'Àsia Central), del British Economic and Social Research Council, en el qual també es troba involucrada la Universitat de Newcastle i l’ONG Saferworld.
Es tracta d’un ciutadà del Tadjikistan i estudiant de doctorat a la Universitat de Toronto que resideix habitualment a Canadà.
El seu col·lega, John Heathershaw, acadèmic a la Universitat d’Exeter, és el supervisor del seu projecte d’investigació.
El projecte avalua com els agents internacionals, els estats i la societat civil treballen per resoldre conflictes.
No sabem res d’Alexander des que el van detenir a les 14.30 (9.30 GMT) el passat dimarts 16 de juny.
La seva família i els seus amics es troben molt preocupats i no saben on és.”
El mitjà de comunicació independent Asia Plus va publicar una entrevista amb Heathershaw el 17 de juny, sota el titular “Alexander és un investigador, no un espia”.
Heathershaw va informar també EurasiaNet.org que la policia havia escorcollat l’apartament de la mare de Sodiqov, a Dušanbe, durant una recerca policial.
Els oficials de seguretat van confiscar suposadament memòries USB i ordinadors.
Sembla poc probable que les autoritats del Tadjikistan, almenys a Dušanbe, no coneguessin Sodiqov abans del seu arrest.
Sodiqov és un analista conegut a l'Àsia central i ha escrit regularment sobre el Tadjikistan i el conjunt de la regió per a mitjans com Jamestown, a més de Global Voices.
També ha realitzat diverses entrevistes per a EurasiaNet.org i era l’autor principal del blog Tajikistan Monitor.
Abans d’entrar a la Universitat de Toronto, Sodiqov va formar part del departament de Dušanbe de l’Organització per a la Seguretat i la Cooperació en Europa i va oferir conferències a la Russian-Tajik University.
Radio Free Europe / Radio Liberty ha comunicat que el 18 de juny havien alliberat Sodiqov, però la seva dona, Musharraf Sodiqova no ha confirmat que haja contactat amb l’analista.
Sigui quin sigui el resultat, molta gent interpretarà possiblement aquest arrest com una advertència per part de les autoritats del Tadjikistan: a Khorog, l’epicentre dels enfrontaments mortals entre govern i oposició al juliol de 2012 i també dels conflictes a menor escala el passat maig, és millor no fer preguntes ni buscar respostes.
Els supervivents d'Ebola a l'Àfrica, entre la recuperació i l'estigma
El virus Ebola sota un microscopi.
Foto de l'usuari de Flickr NIAID.
CC BY 2.0
D'acord amb les últimes dades de l'Organització Mundial de la Salut (OMS), s'han detectat 2.615 casos d'Ebola a l'Àfrica occidental i 1.427 persones s'han mort en el que s'ha descrit com el pitjor brot mundial del virus.
No hi ha de moment cap guariment confirmat de l'Ebola i l'índex de mortaldat d'aquest últim brot és de prop del 50%, tot i que en anteriors s'havia arribat a més del 90%.
Els qui han sobreviscut l'Ebola exposen relats molt colpidors de resiliència i de tractaments heroics de treballadors de la salut locals, però també de tristesa i rebuig a causa de la ignorància que hi ha respecte a la malaltia.
El 20 d'agost, l'OMS va publicar un vídeo a YouTube amb el testimoni de tres supervivents: Saah Tambah i Harrison Sakilla, de Libèria, i Matu Kamara, de Sierra Leone.
Saah Tambah hi explicava com es va infectar i la seva vida després de recuperar-se'n:
Vaig agafar l'Ebola d'un oncle meu a Koindu.
El vaig anar a visitar dues nits perquè no tenia ningú més que el cuidés.
Després d'uns quants dies es va morir, com també la seva dona i la filla Vaig començar a vomitar i a tenir diarrea i per això em vaig dirigir a la clínica.
Quan em vaig posar malalt, la meva família dubtava de la meva recuperació.
Però em vaig recuperar gràcies als metges.
Em van donar un certificat que indica que ja no tinc l'Ebola en cas que algú encara en dubti.
Harrison Sakilla, de trenta-nou anys, és de Foya, al nord de Libèria.
És el primer supervivent d'aquesta zona i va perdre la mare arran del brot.
Hi deia:
Vaig emmalaltir tenint cura de ma mare.
Si hom comença a detectar-ne símprtomes, cal que vagi al centre de salut de pressa, on li oferiran l'atenció adequada i es podrà guarir.
Matu Kamara, de cinquanta-dos anys, deia que va perdre la seva germana i el seu fill per l'Ebola:
La meva germana es va trobar malament després de tenir cura de l'altra dona del meu marit.
Tenia fred.
La vaig dur a l'hospital i li van donar medecines.
Es va trobar d'entrada millor, però després va començar a vomitar.
Es va morir als nostres braços.
Després em vaig trobar malament jo i vaig començar a vomitar, també.
Vaig anar a l'hospital i dos dies després em vaig sentir millor.
Els supervivents d'aquesta malaltia necessitem un certificat per ensenyar a la gent que hem tingut l'Ebola i demostrar que hem rebut tractament.
Que ningú s'esperi a trobar-se molt malament per anar a l'hospital.
La gent que es recupera de la malaltia sovint s'encara a rebuigs posteriors per manca de coneixement sobre com s'estén la malaltia. És la història, per exemple, de Melvin Korkor, un metge de l'hospital Phebe a Libèria.
Korkor ha superat l'Ebola, però explica que els seus parents i amics recelen de tocar-lo, com va recollir Front Page Africa Online:
Malgrat que Korkor assegurava que estava net d'Ebola, diu que la gent l'evitava.
‘Ara, a qualsevol racó del barri, totes les mirades es fixen en mi com si jo fos la plaga”, deia.
El periodista de Front Page Africa que va acompanyar-lo al campus de Cuttington va observar que la gent desapareixia quan el veia i que els amics, estudiants i éssers estimats seus evitaven de donar-li la mà o de menjar amb ell "Gràcies a Déu que estic guarit.
Però ara tinc una altra malaltia: l'estigmatització de què sóc víctima.”
Korkor va declarar en una ràdio local de Gbarnga: ‘Aquesta malaltia (l'estigma) és pitjor que la febre.'
Libèria és un dels quatre països que lluiten ara mateix contra el brot, al costat de Guinea, Nigèria i Sierra Leone.
Claudius Barnawolo, un assistent mèdic liberià, també va superar l'adversitat i va sobrevure a l'Ebola.
Front Page Africa Online va gravar el seu testimoni i el dels membres de la seva família que també van experimentar l'estigma del rebuig de la comunitat:
Conscienciar sobre l'Ebola i explicar bé com es difon continua essent un desafiament.
Costa d'Ivori ha engegat una important campanya de prevenció de l'Ebola, malgrat que encara no se n'han detectat casos.
Els bloguers ivorians han reconvertit el fenomen viral de l'Ice Bucket Challenge en una campanya de conscienciació de l'Ebola amb l'etiqueta en francès #moussercontreEbola:
La tasca científica de doctors com Korkor i Barnawolo per a detectar and destriar si els pacients malalts tenen el virus Ebola o no també és crucial en la lluita contra l'epidèmia.
Abdoulaye Bah, un autor i traductor voluntari de Global Voices, en va destacar la tasca a Libèria (via Jina Moore):
Jeejuah, de trenta anys, i dues dones més, totes voluntàries, cuinen per a les dotze persones més importants, però invisibles, de Libèria ara mateix.
La dotzena d'àpats són per a l'equip de tècnics que analitzen la sang dels pacients que se sospita que poden tenir Ebola.
Van a la casa de la gent malalta i als atapeïts centres de tractament d'Ebola per a punxar agulles a les venes de gent que podria tenir la malaltia.
Després porten la sang a l'únic laboratori mèdic de Libèria, a més d'una hora de la capital, Monròvia.
Evidentment, lluitar contra l'Ebola (i sobreviure al virus) representarà un ingent esforç col·lectiu als països afectats, com també elmininar l'estigma que hi ha dins les seves fronteres i a fora.
En el context de l'epidèmia actual, no havia estat mai tan crucial per a les comunitats adonar-se que necessari que és d'anar plegades i organitzades en aquesta lluita.
Les milícies pro russes de Donetsk segresten el grafiter ucraïnès que se'n reia
Última obra crítica de Serguei Zakharov sobre la República Popular de Donetsk i el seu antic comandant Strelkov.
Imatge de Facebook.
La sort ha abandonat l'artista ucraïnès que enganxava d'amagat per la ciutat ocupada de Donetsk il·lustracions ridiculitzadores dels separatistes de la República Popular de Donetsk: fa algunes setmanes fou capturat pels rebels i no se n'ha sabut res més.
Al juliol, Serguei Zakharov va començar a fer obres ridiculitzant l'autoproclamada República Popular de Donetsk, amb les primeres figures separatistes vestides de camuflatge i maquillades de pallasso van aparèixer ràpidament pels carrers de la ciutat.
Fixades a les tanques i a les parets d'edificis, les seves siluetes grotesques s'han s'han multiplicat, també per les xarxes socials.
En Serguei va reaccionar al Boeing abatut: tot seguit va aparèixer el retrat de Strelkov-Guirkine amb pistola, fixat al mur del cinema 'Komsomolets' del centre de Donetsk.
Aquesta instal·lació va restar enganxada probablement un parell d'hores, com també a internet.
Jo mateix he vist moltes persones que se n'han fet un avatar.
La seva última obra , del 30 de juliol.
El mateix Zakharov, col·locant una nova obra en una reixa a Donetsk.
Entre les instal·lacions de Zakharov sobre el tema dels rebels, hi ha insurgents anònims vestits de pallasso amb fusells, caps de mort amb rictus burleta amb la bandera de la RPD i més personatges pintorescs.
Una de les seves obres més conegudes és el retrat d'un dels comandants rebels, anomenat Motorola, i la seva nova dona, molt més grossa que ell; aquesta obra es va col·locar en una barrera just davant l'oficina del registre matrimonial de la ciutat, i es va convertir en una de les seves imatges virals en línia.
Els pintors de Donetsk continuen combatent el terrorisme utilitzant l'art.
Els rebels, és clar, també van veure les obres i no els van agradar gens.
Mazurkevitx indicava que la pàgina d'internet del seu col·lectiu artístic fou atacada i destruïda dues vegades al començament de l'agost, i continua caiguda, malgrat que la pàgina de Facebook és activa.
Després, el 6 d'agost al vespre, Zakharov va rebre al seu taller la visita de quatre homes armats i un civil, que se'l van endur a la seu dels Serveis de Seguretat de Donetsk (un dels bastions de la RPD), amb el seu ordinador i alguns croquis, deia el seu veí.
Va desaparèixer durant més d'una setmana.
Els seus amics deien que ignoraven per què havia estat detingut pels rebels, atès que el seu únic crim era 'exposar la seva feina als carrers del centre de Donetsk, cosa que com a màxim es podria considerar una contravenció.
No hi ha pas motiu per detenir-lo en una presó.'
Els companys de Zakharov s'han unit per a alliberar-lo: un col·lectiu d'artistes russos ha instal·lat una silueta semblant a les de Zakharov en un parc de Sant Petersburg per protestar contra el segrest.
El col·lectiu deia que se sentia amb el dret d'expressar-se perquè és el seu govern era qui portava 'una política agressiva i intervencionista que cap pacifista no pot secundar.'
Instal·lació en record de Zakharov aixecada per artistes russos a Sant Petersburg.
El cartell diu: "Llibertat per a Murzilkas!"
Els usuaris de Facebook, comentant les fotos de la instal·lació, com Serguei Stortxuk, van escriure que Zakharov i els seus companys eren molt valents per fer públiques les seves obres:
Els Mourzilkas són herois!
S'ha de ser valent i tenir un gran talent per caricaturitzar de manera tan creativa els ocupants Rachistes en una ciutat assetjada!
Esperem el teu alliberament, amb els dits creuats, perquè tornis sa i estalvi.
Una altra creació de Serguei Zakharov en un mur de Donetsk.
Per sort veurem més art seu aviat.
El primer ministre tailandès es disculpa per acusar els biquinis de provocar assassinats a turistes
Prayuth Chan-ocha, 29è primer ministre de Tailàndia i cap de l'exèrcit.
Foto de Vichan Poti, Copyright @Demotix (9/4/2014)
El primer ministre tailandès s'ha disculpat per suggerir que les turistes que visiten el seu país podrien no estar segures si porten biquinis.
El primer ministre Prayuth Chan-ocha va fer aquest comentari durant una conversa a la televisió amb dos periodistes sobre el brutal assassinat de dos turistes britànics a una platja molt popular al sud de Tailàndia.
Prayuth més tard va aclarir que no pretenia ofendre ningú i que només intentava expressar la seua preocupació per la seguretat dels turistes.
A principis d'aquesta setmana, els cossos sense vida de Hannah Witheridge (23 anys) i David Miller (24 anys) van ser trobats al complex turístic de l'illa de Koh Tao, al sud de Tailàndia.
Els informes inicials indiquen que els joves britànics probablement van ser assassinats i s'ha posat en marxa una investigació policial.
Les autoritats tailandeses estaven ocupades treballant en el cas quan Prayuth va amollar:
Sempre hi ha problemes amb la seguretat dels turistes.
Pensen que el nostre país és bonic i segur, i que per tant, poden fer tot el que vulguen, que poden dur biquinis i caminar per tot arreu... Poden estar segurs portant biquinis... encara que no siguen atractius?
Els mitjans de comunicació tailandesos no divulgaren gaire les declaracions de Prayuth, però aquestes provocaren reaccions fores i irades en altres països, especialment al Regne Unit.
Molts han acusat el líder tailandès de "culpar les víctimes" en compte de solucionar el crim.
Prayuth es va disculpar ràpidament:
Sent que les meues declaracions causaren inquietud.
No era la meua intenció ni menysprear ni criticar ningú.
Només volia advertir-los perquè anaren amb compte en segons quins llocs i moments.
Va afegir que es trobaba sota una gran pressió durant l'entrevista:
He d'admetre que de vegades parle massa rotundament.
El que em va passar va ser que em sentia pressionat i trist per les víctimes.
Ho lamente per ells, sense importar si eren tailandesos o estrangers.
No vull que tornen a ocórrer aquest tipus de pèrdues.
Intentant no carregar amb molta de la responsabilitat per la tragèdia. Prayuth va canviar de paréixer, va culpar dels violents crims als treballadors immigrants i va advertir tant als locals com als turistes que anaren en compte amb els estrangers il·legals:
Insistisc que Tailàndia és segura, encara que hi ha persones que no són bona gent.
Per això han d'anar amb compte.
El seu país i el nostre no són igual de segurs.
Admet que estic preocupat per ells.
Hem d'ajudar a tindre cura i no deixar que la mala gent se confundisca amb nosaltres, mala gent com treballadors estrangers no registrats.
No els podem deixar treballar així.
És perillós i pot causar danys al país.
L'escenari de l'assassinat és un dels complexos turístics més famós de l'illa.
Molts han compartit fotografies d'aquesta destinació tan pintoresca en recordar les dues víctimes.
Hui fa 3 dies que trobaren morts 2 turistes britànics al final d'aquesta platja tailandesa.
Confusió total a la investigació policial pic.twitter.com/pJ2JK3ZxXM — Tom Phillips (@tomphillipsin) September 18, 2014
…Aquesta és tota una lliçó per a l'extravertit cap de l'exèrcit, líder de la junta i primer ministre que ara està sota molt més escrutini públic que en tot el temps que ha ostentat aquest càrrec i, per això, ha d'elegir les seues paraules més acuradament.
Prayuth promet una investigació ràpida, i assegura els turistes que Tailàndia és segura.
Que el primer ministre s'haja disculpat mostra la importància que han tingut les reaccions a aquestes declaracions.
Per descomptat, l'escassa informació referent als comentaris de Prayuth a la premsa local reflecteix les limitacions a la llibertat de premsa que pateix el país.
Desafortunadament, tampoc a Internet s'han fet sentir gaires veus obertament crítiques amb les polítiques i accions dels oficials militars.
Després de tot, potser el paper de la societat civil de Tailàndia ha estat clau per forçar Prayuth a disculpar-se, i si açò és cert, aquest incident podria inspirar més ciutadans perquè desafien altres controvertides polítiques del règim militar.
Les dues Pussy Riot més mediàtiques obren un nou portal
Les dues activistes de Pussy Riot al Roskilde Festival, el 4 de juliol de 2014.
Demotix.
Les dues estrelles més mediàtiques del grup Pussy Riot, Maria Aliokhina i Nadezhda Tolokonnikova, han tornat amb un nou projecte.
La setmana passada van llançar un nou portal de notícies dedicat a informar sobre temes i esdeveniments relacionats amb el sistema penal rus.
MediaZona va associat amb Zona Prava, la fundació d'Aliokhina i Tolokonnikova que promou els drets dels presos.
El conegut periodista rus Sergei Smirnov fa d'editor en cap del nou portal.
La web ja funciona amb apunts sobre detencions destacades, comentaris d'opinió i articles explicant experiències en presons de Rússia.
En un comunicat de premsa, Tolokonnikova va dir que el portal informatiu del grup pretenia contrarestar els grans mitjans de comunicació russos, que va qualificar de molt censurats i esbiaixats.
Des de la nostra sortida de la presó fa sis mesos hem tingut la sensació que els mitjans russos ja no eren capaços de cobrir què hi passava.
A causa de la gran censura de les autoritats, no hi ha espai als mitjans per criticar la política de Putin i documentar els abusos dels drets humans als tribunals.
L'equip de MediaZona.
Imatge de voiceproject.org.
La web es planteja cobrir amb detall els temes relacionats amb les presons a Rússia.
Ens esforcem per fer més visible què passa al sistema penitenciari rus.
La persecució d'activistes civils i organitzacions de drets humans, la violència policíaca i la tortura, el sistema d'esclavatge a les presons, la corrupció, la crueltat judicial, l'absurditat legislativa, els coloms que volen per damunt nostre , els gossos policia... són alguns dels temes d'interès que cobrirem.
La reacció inicial de la xarxa russa a l'activació de la nova web ha estat molt positiva. Molta gent diu que cobreix un forat informatiu important i que pot ésser interessant per mostrar els draps bruts del sistema criminal rus.
El periodista Kirill Martynov piulava:
Crec que MediaZona és una bona iniciativa.
És l'hora de parar de pensar que a Rússia la política no té gossos de seguretat ni combois.
"Una mirada des de darrere els barrots ens dóna la millor perspectiva sobre com treballa el govern,” diu la web.
Després d'haver estat alliberades de la presó al desembre, Aliokhina i Tolokonnikova immediatament van crear Zona Prava, que ofereix suport legal, psicològic i informació als presos i acusats a Rússia.
Aquest estiu, totes dues van presentar una demanda contra el govern rus al Tribunal de Drets Humans europeu demanant una compensació pel seu arrest, judici i empresonament.
Sol·liciten 170.000 dòlars cadascuna.
Surprising Europe, un arxiu obert d'històries de migrants
En són milions.
Viuen al nostre continent, Europa.
Són immigrants, però tots tenen una història singular rere seu.
Si volguéssim explicar-vos la vida de cadascun, ens caldrien moltes hores.
Una iniciativa en línia ajuda a establir un contacte amb els qui anomenem generalment "immigrants".
Ajuda a superar els prejudicis i estereotips i a fer caure els murs de la ignorància.
Surprising Europe els pertany, és un llibre obert escrit a moltes mans i enriquit amb fotografies i vídeos.
La plataforma consta d’històries personals, d'èxit, de fracàs, d’esperança...
I són explicades en primera persona pels immigrants mateix.
Sorprèn els qui es descobreixen les forces necessàries per superar les barreres lingüístiques, burocràtiques i relacionals.
Sorprèn descobrir quants immigrants volen tornar a casa, i els que no poden.
Alguns tornen al seu país i expliquen als amics que és millor de construir-se un futur a casa.
Sorprèn els qui llancen el missatge següent: “Val més ésser pobre, però lliure.”
Surprising permet descobrir que també a Europa la gent és pobra i que el Vell Continent no era el paradís somniat.
I sorprenen els qui, per contra, realitzen el seu somni, per mitjà de la música, o fent carrera en una fàbrica, o estudiant i orientant-se cap a una professió liberal.
En aquest espai obert, les experiències permeten de descobrir un patrimoni comú, compartit.
Navegar pel portal permet de destacar vides al marge i vides realitzades.
Cal entrar-hi sense prejudicis, sense imaginar-se què s'hi podria trobar, com una conversa entre amics.
La idea (una iniciativa no lucrativa) té per objectiu recollir les experiències migratòries legals i també 'il·legals'.
El concepte fou iniciat per Witfilm Amsterdam i Ssuuna Goloob, que es va desplaçar d'Uganda a Europa per comprovar si tot el que es deia sobre els nostres països i sobre la manera com vivim era realment cert.
La iniciativa disposa d'un gran suport, si tenim en compte els nombrosos espònsors: Al-Jazeera, el Ministeri d'Afers Estrangers dels Països Baixos, l’Organització Internacional per les Migracions, el Fons Europeu per la Tornada...
I no és pas fruit de l'atzar que la idea nasqués a Amsterdam. La capital neerlandesa és considerada una ciutat multicultural, amb 176 nacionalitats entre els seus 811.000 habitants (a l'àrea urbana, n'hi viuen 1,6 milions).
El portal es divideix en sis categories: 'Anar-se'n a Europa', 'La vida a Europa', 'Curt de diners', 'A treballar', 'La tornada' i 'La música'.
Les sèries de televisió constitueixen un apartat important en el projecte.
Totes diferents, sense cap fil conductor.
Són històries plenes de desesperança, però també font d’inspiració, d’esperança i de creativitat.
El costat fosc i el costat triomfant.
La lluita, de vegades la desfeta, sovint l'èxit.
Els protagonistes treballen en les sèries de TV, ja difoses per Al-Jazeera i la televisió pública neerlandesa.
La iniciativa també té un himne, 'Surprising Europe', cantat per l'Annie, una italiana d’origen liberià.
I és a Libèria on vol tornar a viure per conèixer la seva terra d'origen i potser fins i tot viure-hi.
Amb el seu grup afro 'mixt', Pepe Soup, l'Annie vol transmetre al món el missatge següent: 'Uniu-vos!'
Surprising Europe no sols pertany als migrants, sinó també a tots els qui els volen entendre millor.
I submergir-se una mica més en la seva vida.
L'atac de policies a estudiants a Ayotzinapa: la gota que farà vessar el got a Mèxic?
Foto tuiteada por @LaEscribesTu.
Com a mínim vint-i-vuit cossos s'han exhumat d'una fossa comuna prop d'Iguala, un municipi de l'estat de Guerrero al sud de Mèxic.
Els cossos, que mostren signes clars de tortura, es van posar sobre branques i troncs, s'hi va llançar combustible i es va encendre.
Aparentment, les víctimes van morir cremades vives, segons que va dir un guàrdia que era al lloc dels fets al diari El Mundo.
En total, hi havia vint-i-vuit persones calcinades de segons sembla trenta-quatre sense confirmar.
Les autoritats realitzen ara anàlisis forenses per a concloure si les restes humanes corresponen als quaranta-tres estudiants de pedagogia de la comunitat d'Ayotzinapa desapareguts el 26 de setembre, després que el seu autobús fos tirotejat per policies i membres del crim organitzat.
Segons les autoritats, la identificació de les víctimes trigarà entre quinze dies i dos mesos i hi participaran nou especialistes argentins, a petició d'estudiants d'Ayotzinapa.
Iñaky Blanco, procurador general de Justícia de l'estat de Guerrero, va assegurar que "alguns dels elements policíacs tenien vincles amb la delinqüència organitzada i, en certs casos, se sabia que eren pinxos actius del narcotràfic".
Va afegir, en una conferència de premsa a Acapulco, que "fou el director de Seguretat Pública d'Iguala, Francisco Salgado Valladares, qui va ordenar detenir els estudiants normalistes d'Ayotzinapa, i un individu conegut com a El Chuky, del grup delictiu Guerreros Unidos, n'hauria ordenat el segrest i l'assassinat".
En l'atac del 26 de setembre també van perdre la vida tres joves estudiants, un jugador de futbol –que anava amb un altre autobús també atacat—, el conductor del bus i una dona adulta que anava amb un taxi.
No se sap el parador del batlle de la ciutat d'Iguala, José Luis Abarca, ni tampoc la del secretari de seguretat pública municipal.
Tot i que encara no se sap la identitat dels cossos trobats, molts s'aventuren a assegurar que es tracta dels estudiants desapareguts, cosa que representaria un gran cop per al govern atès que estaria directament involucrat en la matança de civils desarmats.
Gent propera a la investigació confirmen que els 43 normalistes desapareguts són a les fosses trobades a Iguala. #Ayotzinapa FerFam — Fernanda Familiar (@qtf) October 4, 2014
Més enllà d'una Nigèria lliure d'Ebola
A screenshot of TIME magazine's tweet about Nigeria's containment of the Ebola virus.
L'Organització Mundial de la Salut (OMS) ha declarat el 20 d’octubre Nigèria lliure del virus d'Ebola.
Un comunicat de l'organització titulat ‘Nigèria és ara lliure de la transmissió del virus d'Ebola’ deia:
‘Els informes de situació, enviats a l’oficina nigeriana de l’OMS cada dia, han estat plens de zeros durant quaranta-dos dies.
L’OMS declara oficialment que Nigèria és ara lliure de la transmissió del virus de l’Ebola.’
Es tracta d’un èxit espectacular que demostra que l’Ebola es pot contenir.
La manera com Nigèria ha posat fi a allò que molta gent creia que era potencialment el brot d’Ebola més virulent és digna d’ésser explicada en detall.
Perquè aquesta història pot ajudar molts altres països en desenvolupament profundament preocupats per la perspectiva que s’hi doni un cas importat d’Ebola i també els que volen millorar els seus plans de preparació.
Molts països rics, amb sistemes de salut implementats, també en poden aprendre alguna cosa.
El devastador brot d’Ebola en països de l'Àfrica occidental com Libèria i Sierra Leone i els casos recents a Espanya i els EUA han generat pànic i histèria mundials.
Alguns treballadors de la salut infectats a qui se'ls va administrar una vacuna que encara s’ha de sotmetre a assaigs clínics complets s'han recuperat, però la manca de disponibilitat d’un tractament provat o vacuna ha fet que l'epidèmia generi molta ansietat.
En aquest context, la reeixida eliminació a Nigèria de la malaltia és un motiu d'esperança i entusiasme no sols per al país, sinó a tot arreu.
Ataquen un expert en matèria de transparència a un campus universitari de Mèxic
Vista del campus universitari, lloc de l'atac.
Fotografia de l'autor, J. Tadeo (Maig, 2012).
El jurista mexicà Ernesto Villanueva va sobreviure a l'agressió del matí del 20 d'octubre de 2014 mentre conduïa pel campus de la Universitat Nacional Autònoma de Mèxic, institució considerada per molts la més important i prestigiosa del país en ensenyaments superiors.
El jurista va rebre una descàrrega de tirs a davant de l'edifici de l'Institut d'Investigació Jurídica (IIJ) al campus universitari.
Ernesto Villanueva (@evillanuevamx) ha dedicat molts anys de la seva carrera a l'estudi dels drets de la informació, de la llibertat d'expressió, de la transparència, així com de la responsabilitat política.
Al començament d'aquest 2014, figurava a la llista dels candidats que podrien ocupar un dels càrrecs de comissari de l'Institut Federal d'Accés a la Informació pública i la protecció de dades de Mèxic, institució encarregada de garantir l'accés a la informació.
Ernesto Villanueva.
Fotografia del seu compte de Twitter.
En un article, publicat recentment a la revista Proceso, el doctor Villanueva va denunciar l'opacitat i moltes més presumptes irregularitats en la designació del director de l'IIJ, en què, presumptament, l'anterior director Diego Valadés també va participar.
Nombrosos acadèmics, exercint el seu dret de rèplica, van refusar activament les al·legacions de Villanueva i el van acusar de desacreditar la institució.
En vista d'aquesta disputa, segons la revista Proceso, Villanueva va manifestar que Valadés també es va poder veure involucrat en els actes delictuosos:
El dret a l'avortament a Bolívia progressa amb modèstia
Aquest article ha estat escrit per Emily Achtenberg i es va publicar originàriament al blog Rebel Currents del NACLA (North American Congress on Latin America).
Emily Achtenberg és organitzadora i autora de Rebel Currents, on escriu sobre moviments socials i governs progressistes a Amèrica Llatina.
El 13 de febrer la Cort Suprema de Bolívia va publicar una molt esperada llei adreçada a les disposicions del codi penal del país que criminalitza l'avortament, excepte en casos de violacions, incest o en casos en què la salut o la vida de la dona estigui en perill.
En un cas estudiat atentament que es porta arrossegant fa dos anys, el Tribunal Constitucional Plurinacional (TCP) va rebutjar el repte basat en la llei de la nova Constitució de Bolivia del 1972, que garanteix els drets sexuals i reproductius de la dona i prohibeix la discriminització de gènere.
Però també va rebutjar una llei ja existent que requereix que un jutge consenteixi un avortament, que ha sigut uns dels majors obstacles per aconsseguir avortaments segurs i permesos per la llei.
Tant els qui estan a favor com els qui estan en contra han trobat raons suficients per a celebrar aquesta decisió salomònica.
L'Institut de la Família Catòlica i els Drets Humans (Catholic Family and Human Rights Institute) cita el rebuig explícit per part del TCP de l'avortament com un dret a la reproducció recollit a la Constitució, marca la llei com una "derrota feridor" dels defensors de la despenalització.
El TCP també va afirmar que el respecte per la vida és un pilar fonamental de l'estat bolivià.
Però per la IPAS , una ONG internacional que defensa els grups bolivians de defensors del drets reproductius, que el TCP hagi eliminat el consentiment judicial és un "pas significatiu pels drets de la dona a la regió".
Al 2012 un estudi de l'IPAS va trobar que constantment es nega l'autorització judicial, deixant fins i tot a víctimes de violació i dones amb problemes de salut a la seva sort en haver-se de sotmetre a avortaments clandestins.
Segons algunes fonts només s'han aprovat sis avortaments durant els més de 40 anys en què està en vigor el codi penal.
La supressió del consentiment judicial va ser una important petició de dos comités de les Nacions Unides que van pressionar a Bolívia l'any passat per a construir el creixent cos nacional i internacional de jurisprudència que reafirma els drets de les dones a un avortament legal.
Entre d'altres aspectes positius de la resolució, la I'IPAS cita a l'equip directiu del TCP al Congrés Bolivià i demana a la branca executiva que asseguri un accés universal a l'avortament segur i que desenvolupi programes de salut i educació per a protegir els drets sexuals i reproductius de les dones.
També és interessant el nou marc legal que utilitza el TCP per racionalitzar les seves decisions, en un aparent esforç per a reconciliar els principis constitucionals de Bolívia amb els tractats internacionals i les creences indígenes tradicionals.
En defensa a la limitació dels drets a Bolívia, el consell adopta una visió de la vida humana com una part d'un cicle còsmic, sense principi ni final i protegit constitucionalment.
Alhora, reconeix la responsibilitat de Bolívia, com a membre dels tractats internacionals, per garantir avortament segurs a les dones que estiguin dins la legalitat.
De moment, almenys, el consell ha relaxat el tens debat provocat pel cas en aquest país amb tan gran presència de catòlics i indígenes.
Els qui s'oposen a la despenalització han debatut durant molt de temps considerant les bases morals i religioses.
Com la indígena Emiliana Ayza , cap del consell del Moviment al Socialisme (MAS), ha afirmat al blog del partit a la Cambra dels Diputats, "l'avortament és assassinat, un pecat davant els ulls de Déu".
Segons una enquesta del 2010, aquest punt de vista és compartit per un 80% de les dones violades.
Tot i això, el 34% de les enquestades pensaven que, si haguessin de fer front a un embaràs no desitjat, preferirien avortar.
L'Església catòlica, que ha tingut una gran presència a Bolívia al llarg de la història (encara que la religió catòlica va perdre el seu statuts oficial el 2009), ha jugat un paper destacat en l'oposició a l'avortament amb motius polítics i religiosos.
Segons l'arquebisbe de Santa Cruz Sergio Gualberti , l'avortament és una estratègia imperialista de control popular, promogut per ONG internacionals i governs estrangers que volen debilitar la soberania de Bolívia.
Aquesta afirmació evoca la polèmica del 1960 sobre suposats esforços per part del Cos de Pau dels Estats Units per esterilitzar a dones indígenes, que va finalitzar amb l'expulsió del Cos de Pau de Bolívia.
Els qui estan a favor de la despenalització s'han centrat en la crisi de la sanitat pública que envolta l'avortament il·legal, amb el gran risc que provoca en dones pobres i indígenes.
Malgrat les restriccions actuals, segons una estimació es practiquen entre 60.000 i 80.000 avortaments a Bolívia, normalment utilitzant mètodes arriscats i majoritàriament a les perifèries urbanes pobres on es concentra la població indígena.
Gairebé a la meitat dels casos, es requereix assistència hospitalària després d'avortar.
Alguns estudis mostren que els avortments arriscats representen un terç de les morts maternals a Bolívia, una de les taxes més altes de mortalitat de mares a Amèrica Llatina.
El gran volum d'embarassos no desitjats està també estretament lligat a la violència sexual, que afecta a set de cada deu dones bolivianes (la segona mitjana més alta d'America Llatina, després d'Haití).
Alguns estudis també donen a conèìxer el número alarmant d'investigacions (775 casos només als barris de La Paz i Santa Cruz entre el 2008 i el 2012) contra les dones que suposadament han tingut un avortament il·legal, que són pobres i indígenes.
Iniciades per treballadors de la Sanitat, familiars i fiscals, aquestes querelles normalment passen molt de temps al sistema judicial, tot i que alguns han acabat amb condemnes de presó ja que, segons la llei, sometre's, practicar o consentir un avortament és castigat amb penes de presó d'un a sis anys.
Els activistes a favor dels drets de reproducció afirmen que les querelles sovint s'utilitzen assetjar i intimidar les dones.
Un cas molt sonat va ser el d'una dona guaraní víctima d'una violació que va passar 8 mesos en detenció preventiva abans de ser alliberada pels dos anys que li quedaven de condemna.
El MAS, el partit del Govern, que normalment tanca files de cara al públic, ha mostrat obertament la seva divisió pel que fa aquest tema.
Mentre que el president Evo Morales ha donat a conèixer la seva opinió personal afirmant que l'avortament és un crim, cinc ministres del gabinet (entre els que hi ha tres dones), han mostrat el seu suport a la despenalització.
El cas original que qüestionava la constitucionalitat de les restriccions de la llei de l'avortament va ser iniciat per la diputada indígena del MAS Patricia Mancilla.
La sentència del TCP és la última d'una tendència creixent d'accions judicials i legislatives que estan reduïnt barreres en l'avortament legal a Amèrica Llatina, una regió amb algunes de les lleis més restrictives sobre drets en reproducció.
A finals del 2013, l'Uruguai va votar per permetre avortaments en les primeres fases de l'embaràs sense cap restricció, sumant-se a quatre Estats més (Cuba, Puerto Rico, Guiana i la Guaiana Francesa), i a la Ciutat de Mèxic, que han despenalitzat l'avortament.
Sis països d'Amèrica Llatina (Argentina, Colòmbia, Perú, Guatemala i Veneçuela) permeten avortaments en determinades circumstàncies, com a Bolívia.
A set països (Xile, El Salvador, Nicaragua, Hondures, Haití, Surinam i la República Dominicana), l'avortament encara està totalment prohibit.
Mentre que la nova sentència no limiti els avortaments amb risc, els qui estan a favor dels drets de reproducció a Bolívia són optimistes ja que els avortaments seran més fàcils, ràpids i estaran a l'avast de més gent.
"Per a les dones, és un progrés", diu Patricia Mancilla .
"Pero la lluita tot just comença".
Els analistes adverteixen sobre la fragilitat de la pau a Macedònia
Les protestes van esclatar a Skopje el juliol 2014, després de la sentència de sis homes d'ètnia albanesa pel que les autoritats van etiquetar com a "assassinats terroristes".
Fotografia de Sinisa Jakov Marusic.
Cortesia de BIRN © 2014, amb autorització.
Científics polítics austríacs i el blogger Florian Bieber van facilitar recentment un resum del problema de la situació inter-ètnica a Macedònia a l'article titul·lat "Macedonia on the Brink" (Macedònia a punt).
Una part de l'article de Bieber mostra una finestra a l'interior de la repercussió de les recents sèries d'enfrotaments violents entre ètnies a Macedònia i protestes pacífiques.
Les protestes van ser provocades per una tensió ètnica com a conseqüència de la sentència de sis homes albanesos-macedonis per part del que les autoritats anomenen "assassinats terroristes" de cinc persones al 2012.
En aquest article en Bieber emfatitza:
Les tendències autoritàries, el desenvolupament de l'Estat etnonacionalista i la segregació de les dues comunitats més grans són una combinació explosiva.
Fins i tot si les protestes haguèssin desaparegut, Macedònia seria probablement l'únic país de l'antigua Iugoslàvia on la violència ètnica encara és un perill real.
Els responsables de la regió continuen aprofitant els incidents esporàdics per incitar a l'odi i per fer propaganda en contra de diverses organitzacions civils que han advertit públicament sobre l'ús de la xenofòbia com una pantalla de fum per ocultar altres qüestions, com la corrupció del Govern.
L'analista polític Mersel Bilalli va oferir una projecció pessimista dels problemes de Macedònia poc després de l'aniversari de la signatura de l'acord d'Ohrid (Ohrid Framework Agreement ) que van signar el Gobern macedoni i els representats de la minoria albanesa al 2011 i que va posar fi al conflicte armat entre l'Armada Nacional d'Alliberació (National Liberation Army) i les forces de seguretat macedònies, establint també la base per millorar els drets de l'ètnia albanesa al país.
Com Bilalli va puntualitzar:
L'acord d'Ohrid va aturar el conflicte del 2001, però fins i tot després de 13 anys no s'han pogut ni la mínima expressió de les anomenades tolerància, coexistència, igualtat cívica, igualtat d'oportunitats, govern democràtic, regles sobre lleis i desenvolupament general.
Ans al contrari, la situació s'ha degradat.
Ara, en lloc de reconciliació, tenim odi.
En lloc de tolerància, tenim batalles als autobusos i els carrers.
En lloc d'harmonia, contemplem la demolició de cases i bars.
En lloc d'estat de dret, tenim partits que imposen les seves normes.En lloc de desenvolupament general, ocupem la posició més altes a la llista dels països més empobrits del món.
En lloc d'un poder judicial independent, tenim sentències influenciades per partits i judicis manipulats.
Tot està en caiguda lliure.
Només el crim organitzat va incrementant.
Hem construït una societat sense lleis, sense moral, sense vergonya i teló.
L'obsessió dels mitjans occidentals amb la lluita de les combatents kurdes contra Estat Islàmic
Dos dones membres de les YPJ, un grup afiliat a les Unitats de Protecció Popular (YPG), patrullen per la base propera a Ras al-Ayn, un poble kurd al nord de Síria (11 d'october de 2013).
Foto de Younes Mohammad.
Copyright Demotix
Les dones que lluiten a les files de les forces kurdes són al centre d'atenció dels mitjans a mesura que el grup Estat Islàmic (ISIS) ha avançat cap a Mosul, una de les ciutats més grans de l'Irac, i cap al cantó autònom kurd de Kobane.
Les agències de notícies internacionals i molts activistes han destacat imatges de dones peixmerga (guerrilleres) en les seves cobertures informatives i a les xarxes socials.
La idea i la imatge de dones amb uniforme, fortament armades, sense por i combatent al costat d'homes sembla que atrauen perquè es perceben com un dels missatges més forts de desafiament contra ISIS, la brutal organització gihadista responsable de l'assassinat en massa de civils i soldats iraquians i sirians, cooperants i periodistes, a més del segrest, la violació i el matrimoni forçat de dones.
A Mosul, de fet, el grup obliga a confinar les dones a casa.
No passa dia, doncs, sense que es comparteixin imatges de dones combatents.
Però la veritat és que, més enllà de l'augment sobtat actual de l'atenció mediàtica, les dones kurdes no són noves al camp de batalla.
Es podria dir que en totes les grans batalles que han dut a terme, els kurds han rebut el suport directe de les dones o la seva complicitat.
Quina és la teva petjada de carboni?
Imatge del blog Esturirafi.
Compartida amb permís.
Cada dia és més comú sentir a parlar del canvi climàtic: tothom en parla però poques vegades se'n coneix el veritable impacte.
Moltes vegades hem sentit que estem contribuïnt entre tots a la destrucció del planeta, però com podem saber quina petjada de carboni estem deixant?
Aquesta pregunta se l'ha fet la Ruth Abrain Sánchez al seu blog:
Una ciutat devastada: a Gaza els espera un hivern cru
El cru hivern arriba a Gaza, on a l'entorn de 100.000 persones s'han quedat sense llar.
A Twitter, @NourAlghussein diu: "l'hivern ja s'apropa i Gaza continua assetjada; i no n'hi ha materials amb què reconstruir les cases #BreakGazaSiege"
Arran de la forta destrucció causada pel conflicte armat d'aquest estiu, milers de gazatins s'han quedat sense els recursos suficients per suportar el fred hivern que està a punt d'arribar.
L'Oficina per a la Coordinació d'Assumptes Humanitaris de l'ONU (OCAH) va informar l'octubre de 2014 que al voltant de 20.000 cases van ser destruïdes i ha provocat que més de 100.000 persones no tinguin un sostre.
Aquesta gent es troba allotjada amb les seves famílies o bé, refugiada en centres d'acolliment, com ara les escoles.
A Twitter, les primeres pluges autumnals van atiar la preocupació sobre el futur d'aquests refugiats.
Senyores i senyors, si voleu veure com la gent de #Gaza passarà l'hivern enguany, aquí teniu una mostra.
Pluges fortes a #Gaza.
La primera tempesta d'aquest hivern des de la fi del conflicte. Moltes famílies viuen al carrer sense sostre ni recer o en cases en ruïnes.
El bloguer Omar Ghraieb, resident de Gaza, va piular:
Les pluges no han cessat des de bon matí i jo tampoc no he deixat de resar ni de pensar en les persones desallotjades, amb els seus domicilis força danyats, o en les que viuen al carrer.
Al poc després, va afegir-hi:
Palestins desplaçats a Khan Yunis tracten de detenir les inundacions perquè no els emportin les seves tendes i caravanes.
Va publicar aquestes fotografies a Twitter una vegada la pluja va cessar :
Malgrat tot el desastre, un arc del cel corona vergonyosament la ciutat de Gaza després d'un dia de pluges difícils que va rentar les penes i ànimes.
En un article en anglès titulat "No Shelter from Winter Rain for Thousands in Gaza" (Cap refugi contra la pluja de l'hivern per a molts a Gaza), Rami Almeghari, del blog col·lectiu Electronic Intifada, va informar:
els domicilis de centenars de famílies, bombardejats per les forces israelianes, escassegen d'infraestructures bàsiques, l'electricitat i l'accés a l'aigua corrent inclosos. Aquestes persones s'emparen en caravanes de metall que els resguarden o bé en escoles habilitades per l'ONU.
Aquest darrer temporal ha assolat la ciutat de Gaza i, a més, han sofert greus avaries l'electricitat, canalització d'aigua i sanejament .
"Molta gent no podia posar-se a aixopluc durant les pluges... aquesta situació esvera tota la població de la Franja de Gaza, en especial els desplaçats. L'hivern es presenta difícil per aquestes persones."
Tot i que hi ha hagut molts donants internacionals que han promès una ajuda per a la reconstrucció dels estralls, el procés físic de reconstrucció encara no hi ha començat.
"Aquesta gent ha esperat des que la guerra va acabar el mes d'agost perquè el projecte doni el pas següent: la reconstrucció," va dir Almeghari.
Han aparegut una tirallonga de campanyes de donacions col·lectives.
Tot seguit una tria d'aquestes donacions.
Una campanya al lloc web de micromecenatge Indiegogo de la Al-Rahma Society proporcionarà roba d'abric als nens refugiats.
Mentre s'escrivia aquest article, s'han promès més de 3.300 dòlars dels 5.000 dòlars del finançament sol·licitat:
Escalfem l'hivern dels nens gazatins amb roba d'abric és el nom de la campanya on anunciem el nostre missatge perquè el món faci donacions a la nostra causa. Volem captar fons per comprar roba gruixuda als nens.
Tan bon punt disposem dels diners, començarem a treballar amb les botigues de roba, prepararem, i distribuirem targetes entre els nens a fi que hi vagin i triïn a les botigues el que necessitin.
Tenim en ment oferir a cada nen 50 dòlars.
Al lloc web Go Get Funding, un usuari identificat només com Abu Yazan va iniciar una campanya anomenada Help Gaza this winter (Ajuda Gaza aquest hivern) i, ara per ara, la xifra obtinguda arriba a més de 2.000 dòlars.
L'autor va escriure:
L'hivern a Gaza serà difícil i necessitarem la vostra ajuda.
El projecte Save Gaza administra dues campanyes simultàniament, a Go Fund Me i a Indiegogo.
A Indiegogo, la campanya és per procurar motxilles i materials escolars als nens i n'ha recaptat 9.800 lliures (gairebé 14.800 dòlars) del seu objectiu de 15.000 lliures; i a Go Fund Me, han aconseguit 5.200 lliures, 200 lliures més de les previstes.
L'organització treballa en coordinació amb Al-Tawheed Society a Gaza per distribuir els fons.
A Facebook, Pastelina Loves Israel anima a fer donacions a Gaza a través de Càritas, una reconeguda i respectada organització d'ajuda internacional, va comentar:
Com que l'hivern ja arriba a l'Orient Mitjà, moltes gazatins segueixen sense sostre i amb una forta manca de robes d'abric, com ara flassades i d'altres abrigalls.
Vaig contactar Càritas d'Israel de nou per veure si continua enviant productes de necessitat a Gaza.
Encara ho fan...
Recomanem Càritas perquè aquest organisme ha demostrat ser digne de confiança i més fiables que molts d'altres que hem examinat fins ara. Treballen dia rere dia amb funcionaris locals de la Creu Roja i de la Mitja Lluna Roja.
Durant l'ofensiva d'Israel a Gaza, un 40% de l'àrea urbana va quedar reduïda a runes, segons qualques estimacions.
Israel va atacar el 28 de juliol l'única central elèctrica a Gaza, cosa que va apregonar més del mil cinc-cents milions de persones de l'atapeïda franja en la més absoluta foscor.
El 26 d'agost, Israel i les faccions palestines van pactar l'alto el foc indefinidament, posant fi a aquestes set setmanes de destrucció catastròfica i tantes vides perdudes.
Almenys 2.100 palestins hi van trobar la mort, més de 105.000 van resultar-ne ferits, i 520.000 desplaçats durant aquesta ofensiva massiva anomenada Protective Edge (Marge Protector) contra la franja costera que té una extensió de 40 km.
Seguiu la nostra cobertura especial en espanyol: alto el foc permanent a #Gaza La foto inclosa a la primera piulada d'aquest article es va utilitzar vastament a les xarxes socials etiquetada com #Gaza i #Palestine, però se'n desconeix l'origen.
Si coneixeu la font original, noteu-la als comentaris més avall.
L'esment de totes les campanyes no significa que hagi el suport de l'autora.
Les campanyes d'aquesta publicació són exemples d'aquelles esmentades a les xarxes socials.
Hi ha d'altres oportunitats de finançament disponibles si voleu per bé ajudar la població de Gaza mitjançant les entitats de beneficència registrades.
16 dies de campanya contra la violència de gènere
Del lloc web de la campanya.
Per tal de promoure l'acció contra la violència en general i la violència de gènere en particular, el Centre per al Lideratge Global de la Dona (CLGD), amb seu a la universitat de Rutgers als Estats Units, ha llançat una campanya de 16 dies anomenada "De la pau a casa a la pau al món".
Amb data d'inici el 25 de novembre, els participants de la campanya "destacaran la natura sistèmica de la violència de gènere i el militarisme que incentiva la desigualtat i la discriminació".
Global Voices Online participarà en aquesta campanya; publicarem les històries, debats i converses a les xarxes socials d'arreu del món sobre la violència a la societat i la violència contra la dona.
La campanya té també l'objectiu d'incrementar la concienciació sobre el fet que molts governs prioritzin la despesa en armament abans que el finançament destinat a educació, igualtat i seguretat.
Tot i el reconeixement de la violència de gènere com a un tema de salut pública i de drets humans per part d'organitzacions internacionals, la baixa prioritat en les agendes de desenvolupament internacional continua sent alarmantment baix.
Segons l'Organització Internacional de la Salut:
La violència contra la dona, particularment la violència per part de la parella i la violència sexual contra la dona, són problemes importants i vulneracions dels drets humans de la dona.
Dades globals recents indiquen que el 35% de les dones arreu del món han experimentat violència per part de la parella o alguns tipus de violència sexual al llarg de la seva vida.
De mitjana, el 30% de les dones que han mantigut una relació denuncien que han experimentat algun tipus de violència física o sexual per part de la seva parella.
Globalment, al voltant del 38% dels assassinats de dones són comesos per part de la parella.
La violència pot portar a problemes de tipus físics, mentals, sexuals, reproductius i altres problemes de salut, i pot fins i tot incrementar la vulnerabilitat a la SIDA.
Els factors de risc per a convertir-se en un maltractador són un baix nivell educatiu, exposició al maltractament infantil o ser testimoni de violència familiar, abús elevat d'alcohol i acceptació de la violència i la desigualtat de gènere.
Els factors de risc per ser una víctima de la parella i violència sexual inclouen una baixa educació, ser testimoni de maltractaments entre els pares, exposició a l'abús durant la infància i actituds que acceptin la violència i la desigualtat de gènere.
A països amb ingressos elevats, els programes de prevenció de violència de gènere a les escoles donen certes mostres d'efectivitat.
A països amb ingresos baixos, és possible que altres estratègies de prevenció primària, com el microfinançament combinat amb formació per la igualtat de gènere i iniciatives per part de la comunitat adreçades a la desigualtat de gènere, tinguin resultats.
Les situacions de conflicte, les seves conseqüències i l'aïllament que en pot resultar poden incrementar la violència existent i presentar formes adicionals de violència contra la dona.
Per tal d'ampliar estratègies i involucrar a diferents groups, el CLGD inicia la campanya el Dia Internacional de la Violència de Gènere (25 de novembre) i acabarà el Dia dels Drets Humans (10 de desembre):
La inteseccionalitat de l'edat, classe, gènere, lloc geogràfic, raça/ètnia, afiliació religiosa, orientació sexual entre d'altres categories d'anàlisi mostren com les dones experimenten i responen a la violència, la desigualtat i la discriminació.
També afecten a les formes en què les comunitats i Els estats responen, ja que les relacions dels Estats amb la gent es duen a terme en part a través de les categories prèviament citades . És fonamental en un món lliure de violència de gènere on tothom té la possibilitat d'experimentar la llibertat de qualsevol que es reconegui la indivisibilitat dels drets humans i que els drets de les dones són drets humans.
La campanya ha identificat tres àrees prioritaries d'acció: la violència perpretada pels cossos governamentals, la proliferació de petites armes legals en casos de violència per part de la parella i violència sexual durant i després del conflicte.
Per a cada àrea, la pàgina de la campanya suggereix un tipus diferent d'estratègia per tal d'incrementar la concienciació i participar en la lluita contra els abusos.
Acusen una comunitat en línia de suport als joves LGBT de 'propaganda gai'
La concentració LGBT del 12 d'octubre va estar dominada per la violència i les detencions a Sant Petersburg.
Imatge de Roma Yandolin.
Les autoritats russes han etzibat el que podria ser el cop més dur als defensors dels drets LGBT des que Vladímir Putin va signar i promulgar la llei infame que prohibeix la «distribució de propaganda homosexual a la presència de menors».
Children-404 ha despertat l'interès de les autoritats russes. Fa unes setmanes van interrogar Elena sobre els continguts del projecte i, amb especial recalcament, si el col·lectiu publicava fotografies de nens nus. Cosa que no fa.
Tres dies després de la visita policial, la fundadora del grup va rebre un telegrama on se li informava que Roscomnadzor, l'agència encarregada de la regulació de les telecomunicacions i del contingut dels mitjans de comunicació, havia resolt que Children-404 violava la prohibició russa de generar «propaganda homosexual».
Elena va ser citada a presentar-se a l'oficina de Roscomnadzor el 18 de novembre a fi de conèixer les sancions legals que se li imposa: conformement a les lleis russes, Children-404 es tracta d'una organizació i la pena podria atènyer més de 20.000 dòlars.
La periodista assegura que tem que tot pugui anar pitjor i les autoritats puguin aprofundir-hi encara més i trobar altres acusacions amb què poder finalment encarcerar-la.
La policia va inciciar el cas contra Children-404 en part arran d'una queixa presentada per Anna Levchenko, líder d'un projecte (el va elogiar el president rus) que pretén lluitar contra la violència sexual comesa en els menors.
Això no obstant, a la pràctica, aquest grup que "pretén erradicar la violència sexual" no és més que un pretext per perseguir tothom que gosi donar un cop de mà i d'ànim a la joventut gai.
A la darreria d'octubre, Levchenko va formalitzar una demanda al Fiscal general de Rússia perquè s'investigui de la pàgina de la xarxa social Vkontakte per la violació de la prohibició del país de «promocionar relacions sexuals no convencionals».
Elena Klimova, fotografia de Facebook.
En un article del LiveJournal, la fundadora de Children-404 va donar a entendre que recorrerà la resolució de Roscomnadzor davant el tribunal. Amb tot, no dóna mostres de molt optimisme sobre les oportunitats que té d'anular la resolució.
Es podia observar la gran desesperació en les seves paraules a l'acabament de la publicació de LJ:
QUIN ÉS EL PAS SEGÜENT?
La vida continua.
Es pot treure algun profit de les cartes enviades a Roscomnadzor (així com els nostres adversaris solen i adoren fer) en les quals reiterem que el projecte és útil, important i necessari per a moltes persones?
No ho sé.
Servirà per alguna cosa que es recullin signatures o que s'organitzi una manifestació?
Al cap i a la fi, tothom fa el que considera que és necessari; així és com passarà.
És impossible apartar la vista de l'efecte esgarrifador que podria provocar l'ofensiva contra Children-404.
La comunitat LGBT és un dels grups menys respectat i més marginat de la societat russa.
Sens dubte, tenir en el punt de mira Children-404 provocarà que molts adolescents LGBT de Rússia no tinguin l'ànim de cercar suport durant l'adolescència, etapa de la vida on més en necessiten.
El tancament del projecte Children-404 podria fins i tot privar els adolescents d'una ajuda i un suport que siguin capaços d'evitar que es facin mal a si mateixos.
És irònic ja que una de les missions de Roscomnadzor, un motiu perquè ha estat creada, és per protegir els nens de les tendències relacionades amb el suïcidi a Internet.
Sembla que la guerra contra els homosexuals supera aquesta missió.
Fa molt de temps que somnies els dolços nadalencs?
Si ets a Japó, oblida-te'n, s'ha acabat la mantega
Al Japó temen que les festes de Nadal els remetin a la margarina de colza.
Imatge de David Schofield, 11 de febrer del 2011.
CC 2.0.
Japó pateix un gran dèficit de mantega que podria tenir conseqüències terribles per als amants del dolç que escalfa l’hivern en aquest país: el pastís de Nadal.
Alerta: s’aplacen les festes nadalenques.
Com que al Japó falta mantega, potser durant aquestes festes els nipons no podran comprar els pastissos tradicionals de Nadal.
Al Japó, encara que Nadal no es consideri en si mateix un dia festiu, és tradició menjar pollastre rostit o fregit i pastís de Nadal a la vetlla.
Els pastissos nadalencs japonesos solen estar fets a base de pa de pessic o de coca recoberta de maduixes i grans quantitats de nata.
Un pastís de Nadal en forma de piano!
El pastís amb crema de mantega en forma de piano que va fer Seijofugetsudo.
Però, des de llavors, aquesta xifra ha caigut en picat i, aquest any, el nombre de productors de llet ronda els 19.000 que s’ocupen de 1,4 milions d’animals aproximadament.
Tan sols han passat cinc anys des del 2009 i el volum de llet crua ha caigut al voltant d’un 5%, ha passat de 7,88 milions de tones a 7,45 milions.
(Si voleu saber-ne més, consulteu aquest article de NHK, escrit en japonès, que conté més informació sobre els problemes que pateixen els productors de mantega al Japó.)
Tot i que s’està important mantega, sembla que els estocs s’estan gastant molt ràpidament.
Uau, realment ja no queda mantega per a vendre.
Aquest dèficit a les portes de Nadal ha creat un nou fenòmen entre els japonesos a Internet: els refugiats de la mantega.
Ja no queda mantega (ﾟДﾟ) Els refugiats de la mantega que provenen d’arreu del Japó han assaltat Twitter i hi han deixat piulades sobre aquesta nova crisi.
NAVER Matome ha recopilat tota la informació aquí: http://t.co/HltjvzTH6g
Pensava que la manca de mantega només era un problema temporal, però com més investigo sobre el tema, més me n’adono que és un problema ben seriós.
Molts dels usuaris de Twitter recalquen el fet que el dèficit de mantega afectarà les fetes de Nadal.
Arriba Nadal i, al supermercat del barri, ha desaparegut la mantega.
Això sembla un problema crònic, però jo només espero que aconseguim sortir-nos-en durant el Nadal.
De totes maneres, no està tot perdut, aquells qui necessiten mantega per a fer correctament el pastís de Nadal disposen d’un gran nombre de vídeos de Youtube que expliquen, en japonès, com fabricar mantega del no res.
Fomentant la tolerància als instituts de Mali
Participants del taller Viure Junts a Tombuctú – imatge de l'autora
«Viure Junts» (Vivre Ensemble, en francès), el nom d’aquests clubs de lectura és suficient per a resumir l’objectiu del projecte iniciat per PAT-MALI, el programa de suport a la transició de Mali. Es tracta de promoure la cultura de la tolerància i de la llibertat als instituts de secundària de la regió de Tombuctú.
Del 24 al 27 de novembre del 2014, els 32 professors de diverses disciplines van rebre la formació necessària per a obrir un club de lectura, la finalitat del projecte és oferir 320 llibres electrònics als professors i als membres dels clubs de lectura.
Aquí teniu un reportatge fotogràfic d’un d’aquests tallers a Tombuctú.
Taller Viure Junts a Tombuctú
Per tal de permetre que tant els instituts de secundària com els de formació professional de Tombuctú que participen en els clubs de lectura gaudeixin d'aquests llibres electrònics que, en total, contenen més de 4.000 llibres, s’han hagut d’utilitzar molts recursos humans i materials.
La formació es va dur a terme molt professionalment però en un ambient distès i agradable gràcies a les habilitats de Zineb Benalla, investigadora associada al centre àrab de recerca científica i de les ciències humanes de Rabat, una organització no governamental que té com a objectiu fomentar la llibertat, l’estat de dret i la democràcia.
Un participant del taller Viure Junts a Tombuctú – imatge de l'autora.
Aquests materials els permetran oblidar que la seva biblioteca va ser destruïda mentre els islamistes regnaven a l’antiga ciutat de Tombuctú des d’abril del 2012 fins el gener del 2013, quan l’exèrcit francès va desallotjar els gihadistes del nord de Mali i els va perseguir fins al mig del desert.
Participants al taller Viure Junts a Tombuctú- Imatge de l'autora
Aquests materials també tindran l’avantatge de deslliurar els «professors del Bic vermell» (paraules de Zineb Benalla, la formadora) fet que els permetrà desfer-se d’aquesta capa tan pesada que és la severitat o el rigor, per a passar a convertir-se en simples ajudants, animadors de grups temàtics que volen tornar a poder viure junts en un ambient intercultural, fet que s'assolirà gràcies als alumnes d’aquests clubs que s’hauran escollit tenint en compte la diversitat de l’alumnat.
Al final de la formació es van entregar els llibres electrònics.
Viure Junts a Tombuctú - imatge de l'autora
Participants del taller.
Els llibres electrònics del taller Viure Junts a Tombuctú, Mali – Imatge de l'autora
La Xina promou les regles bàsiques locals per l'Internet global
Conferència mundial d'Internet, per Badiucao per al Times digital xinès.
Wuzhen, la ciutat futurista a la província de Zhejiang, va dir hola i adéu a la Conferència Mundial d'Internet la setmana passada.
Molts, per suposat, troben irònic que la Xina, on el govern bloqueja centenars de llocs de webs estrangeres, hagi allotjat una cimera sobre la 'World Wide Web', però els comentaristes locals semblaven no inmutar-se.
Diversos conferenciants fins i tot van debatir que el món de fora ha d'acceptar la confiança de la Xina en les seves lleis sobre l'Internet i entenien que els negocis estrangers no poden beneficiar-se de la Xina sense obeir les lleis locals.
Els assistents a la conferència van gaudir especialment de l'accés temporal a centenars de llocs webs de fora del país que estaven bloquejats fins aleshores.
Tanmateix, en la totalitat de la resta del país, el govern xinès van incrementar els esforços de censura.
Edgecats, una de les xarxes de contigut més gran arreu del món (CDNs), va viure un atac DNS que va deixar inoperatius milers de llocs webs i apps de mòbil a tota la Xina.
GreatFire.org, un lloc web dedicat a monitoritzar la censura online a la Xina, argumenta que les autoritats xineses estan posant en perill un "dany colateral" interrompent l'accés a un gran número de llocs web apolítics per tal de protegir la sobiranitat de l'Estat sobre la xarxa domèstica.
Per exemple, l'atac a Edgecats va bloquejar també el lloc global de Sony Mobile i llocs xinesos, The Atlantic, Drupal.org i Gravatar entre d'altres.
Segons els mitjans oficials de la Xina, allotjar la conferència d'Internet va ser un esforç per a "mostrar confiança en l'opinió xinesa en com fer front a amenaces online i com millorar la cooperació internacional online".
La confiança de la Xina, sense cap dubte, prové del seu enorme mercat de 632 milions d'internautes, 527 dels quals tenen accès a la web utilitzant dispositus mòbils.
Els especialistes preveuen que hi haurà 850 millions d'internautes a la Xina cap al 2015.
Molts interpreten que la Xina confia en Internet per a remarcar la determinació creixent del país en imposar el punt de vista xinès a Internet arreu del món.
Sue Xinghe, una comentarista de notícies en tecnologia, diu sobre la nova autodeterminació de la Xina:
El poder autoritari és bo a l'hora de fer servir Internet per monitoritzar a la gent.
Quan es compara amb la pèrdua de control dels Estats Units sobre la xarxa, la Xina és més organitzada i disciplinada.
En els 20 anys anteriors, moltes regles i regulacions s'han implementat . Les autoritats governants, inclosa l'Administració General de Premsa, Editorial, Ràdio, Cinema i Televisió, continuen expedint als directius de restricció de contingut i eliminant "informació perjudicial" a la web.
L'increment de persones famoses apadrinades per l'Estat, com és el cas de Zhou Xiaoping, i llocs webs igualment apadrinats per l'Estat, com "Pnoenix", demostren que les autoritats han llançat una campanya per ocupar la web amb la tradició roja del Partit Comunista i "l'energia positiva com a elogi" per ajudar a suprimir els valors de l'Oest i els anti-xinesos, com la llibertat i la democràcia.
Control·lant les fonts de l'Internet i les plataformes de contingut, les autoritats omplen la xarxa amb el tipus de contingut que ells volen veure, similars als cartells que cobrien cada racó dels carrers durant la Revolució Cultural.
L'objectiu és rentar el cervell a la gent i utlitzar la pressió política per a sometre'ls.
Allotjant la Conferència Munidal de l'Internet, les autoritats xineses poden legitimitzar les seves pràctiques en la llengua oficial i reprimir als que no hi estiguin d'acord.
En el que era semblant a una patinada freudiana, la celebritat d'Internet que l'Estat va apadrinar, Hua Qianfang, va felicitar la "seguretat de la gran nació" de la Xina com a "la ment de Sima Zhao", una expressió idiomàtica xinesa que s'utilitza per descriure una intenció amagada i inmoral d'usurpar el tro o la presa de poder.
Durant la Conferència Mundial els internautes van repetir l'expressió idiomàtica per riure de la intenció amaga de les autoritats.
A la Xina, la totalitat de l'expressió es llegeix com a "tothom al carrer sap que hi ha a la ment d'en Sima Zhao".
La intenció amagada és implícita, i es deixa sense dir.
De fet, el director de l'Oficina Estatal d'Informació de l'Internet de la Xina, Lu WE, va dir al Times digital xinès:
La llibertat i l'ordre són germanes bessones, i han de viure juntes El mateix principi s'aplica a la seguretat.
Així que hem de tenir un ordre públic .
I aquest ordre públic no pot tenir impacte sobre cap ordre particular local. [...[.
El que no podem permetre, és agafar l'avantatge del mercat de la Xina, d'aprofitar-se dels diners xinesos, fent mal a la Xina.
Això seria absolutament impermissible.
És inacceptable fer mal als interessos xinesos, fer mal a la seguretat de la Xina, o fer mal als interessos dels consumidors xinesos.
Si es respecta això, qualsevol companyia d'Internet és benvinguda a la Xina.
L'atac DNS a Edgecast i els seus "danys colaterals" a milers de llocs web d'empreses equival llavors al que Liu Wei diu de la determinació de la Xina de mantenir "l'ordre local", encara que suposi un cost econòmic.
A mesura que el rol de la Xina a Internet creix i es converteix en una jugadora clau, el seu punt de vista sobre la sobirania encara preocupa als activistes dels drets humans.
William Nee, un investigador a la Xina d'Amnistia Internacional, va pregar als líders de l'economia internacional que parlessin sobre la llibertat online a la Conferència, però el tema desafortunadament no va poder entrar al programa.
Com la sobirania digital continua formant el futur del control d'Internet, sembla que es deixarà a la societat civil local que dugui a terme una tasca més significativa en la lluita de la Xina per un Internet obert i lliure.
L'Índia celebra un Divali regnat per la bullícia i la brutícia
Centenars d'indis llancen petards en un carrer molt transitat d'Allahabad per celebrar el Divali, el 23 d'octubre de 2014.
Imatge de Ritesh Shukla.
Al Divali, o "festa de les llums", la gent s'empolaina i estrena roba vistosa—freqüentment la millor que té—i encén llànties i candeles per decorar l'interior i els jardins de les seves llars, a més de resar i dels espurneigs de focs artificials.
Aquest esdeveniment resulta molt sorollós i provoca una forta contaminació.
Es van crear una sèrie de mesures preventives com ara una campanya sostinguda contra els focs artificials que proposava un Divali verd més considerat amb la natura i el medi ambient, un intent de reducció de focs d'artifici xinesos, i també la delimitació de les festes amb toc de queda a les 22h, mesures que no han impedit però que els indis s'hagin allunyat de la pólvora més que a l'any 2013.
Com a conseqüència, la festivitat va tornar a dificultar la respiració a tot el país.
L'Índia continua discutint des de fa anys sobre les mesures que hauria de prendre per fer les ciutats més importants del país tan atractívoles al turisme com ho són les metròpolis de la Xina.
De fet, en aquestes festes l'Índia sí que ha arribat al mateix nivell que les ciutats més concentrades de la Xina, i no gràcies a la seva eficàcia urbana ni a les infraestructures sofisticades, sinó al mateix nivell de contaminació!
La contaminació acústica i de l'aire que causa el Divali ha atès nivells alarmants a l'Índia.
A Twitter, els indis han compartit missatges públics a fi d'aconseguir reduir la contaminació al llarg del Divali:
Celebrem un Divali verd... Sigues una anella més de la cadena humana de @AAPYouthwing avui a les 16h a Central Park i digues NO als petards.
L'Índia no s'alliberarà d'un Divali eixordador ni de la contaminació mentre no conscienciem els altres de la pertinença, i ens inculquem un sentit de propietat i preocupació, i respecte per tots nosaltres.
Tinguem un Divali segur i tranquil.
Cal que reduïm la contaminació acústica.
Centrem-nos en les llums.
Aquest Divali, provem a espargir alegria i no contaminació.
Estimats meus, la meva humil petició és que no esclateu ni un sol petard enguany...no necessitem ni més soroll ni més contaminació.
Celebrem un Divali sa i segur.
Més de 15.000 nens treballen en tallers pirotècnics.
Intentem passar un Divali verd.
És clar que hi ha altres persones que defensen que un Divali sense soroll ni fum no seria el mateix:
Pescadors xinesos pesquen corall il·legalment en aigües japoneses
Tako-iwa (Roca del pop), illa de Nakoudojima, Ogasawara.
Imatge d'un usuari de Flickr, Froschmann.
En aquests darrers anys, els conflictes territorials entre la Xina i el Japó han marcat la tardor.
El 2014, la batalla es va estendre al camp de la recol·lecta de corall en aigües japoneses.
En aquests últims mesos s'ha detectat que centenars de vaixells pesquers amb insígnies xineses sovint navegaven a una distància massa propera a les illes que ocupen diversos quilòmetres al sud de Tòquio.
La recol·lecta il·legal de corall té lloc a les illes subtropicals d'Ogasawara o Bonin, que gaudeixen d’una gran diversitat ecològica i que formen un arxipèlag remot i poc poblat situat aproximadament a 1.000 quilòmetres al sud de Tòquio.
Es creu que els vaixells pesquen il·legalment corall vermell, que es pot arribar a vendre a milers de dòlars el quilo.
Però quan l’agafen, també arrenquen tot el que compon el fons marí, inclosos els peixos de fons, els coralls i les roques que formen part d’aquest hàbitat, ho destrueixen tot.
Estan arrencant el magnífic corall que la naturalesa ha trigat tants anys a crear.
Estan destruint l’ecosistema marí situat al voltant de les illes Bonin.
Es creu que moltes de les embarcacions que pesquen corall de manera il·legal al voltant de Japó provenen de la ciutat de Xiangshan,a la província de Zhejiang, Xina.
Tot i així, com que el problema afecta a un territori tan extens, hi ha molt poques eines i recursos per a solucionar-lo.
La sanció que s'aplica actualment per pescar corall il·legalment és massa barata, el debat per a augmentar dràsticament aquestes penalitzacions està en camí.
(Yahoo!
News / Sankei Shimbun) Els partidaris de la coalició governamental discuteixen sobre el flux massiu de pescadors de corall il·legls al mar que envolta les illes Ogasawara.
El primer ministre japonès Shinzo Abe va parlar directament del problema amb el president xinès Xi Jinping.
La relació entre el govern xinès i els pescadors és complicada.
D’una banda, el govern xinès ho té difícil per controlar i administrar els pescadors i per impedir-los que practiquin la pesca il·legal.
Quan va haver-hi l’última campanya anticorrupció a Hainan, es van detenir una dotzena de responsables de l’administració xinesa per haver robat o per haver-se apropiat subvencions destinades als carburants dels pescadors.
Com que no hi ha cap solució a la vista, a impotència i la frustració dels internautes japonesos s’ha transformat en indignació i en humor negre.
A principis de novembre, un potent tifó va travessar les illes Ogasawara i va paralitzar momentàniament la pesca il·legal de corall, fet que va provocar un enorme impacte a Twitter i a d’altres xarxes socials:
Alerta per tifó : un tifó ha arribat a una velocitat de 65 metres per segon a les illes Ogasawara i ha devastat els lladres de corall. http://t.co/k0SuuZj7l0 http://t.co/4C7DOP3Sno És potser aquest kamikaze un “vent diví”? pic.twitter.com/a4dj3GEhBI
Activista contra la SIDA alliberada després d'haver sigut segrestada a Hondures
Keren Jemima Dunaway González , una adolescent d'Hondures i activista contra la SIDA que va ser segrestada a la ciutat de San Pedro Sula el dimarts, ha estat alliberada.
Tres homes no identificats van agafar la Keren, de 18 anys, amb la seva mare a prop de les oficines de la Fundació Llaves, que ajuda a nens amb SIDA.
González, mare de la Keren i directora de Llaves, va ser alliberada, però la Keren encara està captiva.
La policia va dir que els segrestadors demanaven un rescat però finalment la van alliberar després que la mare assegurés que la família no tenia diners.
San Pedro Sula es manté com una de les ciutats més violentes del món i té la mitjana més alta d'homicidi, 187 per cada 100.000 habitants, del 2014.
Acusen l'humorista Facu Díaz per un esquetx satíric que 'enalteix' el terrorisme a Espanya
L'humorista català d'origen uruguaià, Facu Díaz, va ser citat a declarar sobre una causa relacionada amb l'esquetx satíric emès al seu programa de televisió en línia, La Tuerka News.
L'Audiència Nacional va citar Facu Díaz a comparèixer davant el tribunal el 15 de gener de 2015.
L'humorista podria fer front a càrrecs, com estipula la llei espanyola que imposa una pena màxima de dos anys de presó per fets d'«enaltiment del terrorisme».
La citació judicial va ser enviada una vegada que l'associació de víctimes del terrorisme Dignidad y Justicia va haver interposat una denúncia contra aquest vídeo satíric que es va emetre el 8 de novembre de 2014.
En un comunicat oficial publicat a La Tuerka online, Facu Díaz va explicar que tenia la sensació que el cas es degués a la relació amb Pablo Iglesias, portaveu i secretari general de Podemos, el nou partit polític alternatiu espanyol, i també presentador del programa La Tuerka.
Díaz va assegurar que mai no va voler humiliar ningú, això no obstant va demanar disculpes.
Díaz va parlar així: «Jo crec que un còmic ha de portar-te a llocs on mai no t'han portat abans», i va afegir: «Hi ha algun tema sobre el qual se'ns prohibeix fer paròdia?
No, no hi ha res escrit sobre quins temes sí i quins no per poder fer paròdies, tot depèn de com es fa la gràcia».
La popularitat de La Tuerka ha crescut així com la de Pablo Iglesias com a figura política.
Tot i que les seves emissions són en línia, també es poden veure en TDT a través de Tele K, una emissora independent força centrada en temes socials i activistes.
Al seu esquetx, d'una durada de tres minuts i mig, Facu Díaz surt encaputxat amb un passamuntanyes negre simulant l'escenografia dels tradicionals comunicats dels portaveus del grup militant i separatista basc Euskadi Ta Askatasuna, més conegut com ETA.
Díaz anuncia la dissolució del Partit Popular per raó de «tot el que ha succeït en els darrers 20 anys», després de tots els casos de corrupció dels membres del partit.
El vídeo inclou frases com són ara «hem acordat l'aturada de l'activitat armada i el lliurament de les armes» i, per exemple, la petició de traslladar els membres presos per corrupció del PP a institucions «d'Andorra o altres llocs amb bons aliments», tal com ETA demanava el trasllat dels seus membres a presons del País Basc.
El suposat representat del PP també demana «un alto el foc dels partits d'extrema esquerra», que al·ludeix el partit Podemos.
El gag no fa cap referència als individus que van ser assassinats per la banda ETA.
Tanmateix, l'associació de víctimes del terrorisme que va presentar la denúncia sosté que «clarament constitueix humiliació, escarni, descrèdit, greuge i ridícul per a les famílies de les víctimes del terrorisme».
És irònic que Facu Díaz rebés notícies just un dia després de l'atemptat a la revista satírica francesa Charlie Hebdo, mentre que el President espanyol Mariano Rajoy mostrava el seu «suport a la llibertat d'expressió» en nom del Govern i del poble espanyol.
Al Twitter, l'etiqueta #YoConFacu es feia servir per mostrar suport a l'humorista i defensar la llibertat d'expressió. Díaz ha assegurat que continuarà fent sàtira en el futur.
El magistrat va interrogar l'imputat durant tot just cinc minuts i va dictar una interlocutòria hores més tard.
Documentant la lluita dels papús a Indonèsia
"Papuan Voices" és una iniciativa de suport en format vídeo que destaca les lluites de la població de la Papua Occidental, una província d'Indonèsia.
La Papua Occidental porta temps lluitant per arribar a ser un estat independent, encara que no s'informa extensament sobre el conflicte en els mitjans de comunicació.
El cantant Akon vol ajudar l'Àfrica sense la publicitat vanagloriosa de 'Band Aid'
El cantant Akon a l'Àfrica Occidental per al seu projecte d'electrificació.
Des de l'esdeveniment Live Aid a mitjan anys 80 organitzat per Bob Geldof i un grup d'amics famosos, l'Àfrica ha conegut nombroses celebritats mundials que han volgut demostrar el desig d'ajudar el continent africà.
La majoria d'aquestes iniciatives, això no obstant, encara es troben lluny d'assolir els objectius inicials.
Per a molta gent a l'Àfrica, l'epidèmia d'Ebola ha posat en relleu la clara diferència que existeix entre les campanyes de conscienciació dels famosos i la realitat sobre el terreny, on les «iniciatives d'improvís» de les estrelles d'occident fracassen després d'un temps curt de notícies internacionals.
Els límits de les tasques humanitàries d'aquestes celebrities—treball dels occidentals normalment—estan ben documentats.
La nova versió del supergrup Band Aid 30 del tema musical «Do They Know It's Christmas? (saben si és Nadal?),» per exemple, no ha contribuït molt a fer conèixer—ni de lluny a reconèixer— el paper dels africans en la lluita contra l'Ebola.
Aquesta versió no té punt de comparació amb la cançó «Africa Stop Ebola (l'Àfrica atura l'Ebola),» interpretada per artistes africans com ara Tiken Jah Fakoly, Amadou & Mariam i Salif Keita.
A despit de les bones intencions de Band Aid 30, els africans se senten ofesos des de fa temps pel que fa al to paternalista de l'adaptació de la lletra de la cançó «Do They Know It's Christmas?».
A la cançó actualitzada trobem frases com són ara: 'On un petó d'amor pot matar-te i la mort se troba a cada llàgrima,' o 'Aquesta nit és el nostre torn d'allargar-vos les nostres mans i tocar-vos,' i així tota la lletra.
D'altra banda, la lletra de la cançó «Africa Stop Ebola» posa èmfasi en allò que els ciutadans de les regions afectades poden fer per tal de detenir la propagació de l'Ebola.
La lletra de la cançó és en francès i en un joc de llengües vernacles com l'haussa o el ful, que es parlen en aquesta regió, a fi d'assegurar-se que tota, o la gran majoria de la població afectada, en comprengui la lletra.
Entre la campanya de Band Aid 30 i la repercussió a l'Àfrica, s'enfila una iniciativa menys coneguda: un projecte del cantant estatunidenc Akon, que té forts llaços familiars al Senegal, per ajudar a electrificar l'Àfrica Occidental.
Aliaune Damala Bouga Time Bongo Puru Nacka Lu Lu Lu Badara Akon Thiam, més conegut com Akon, va passar gran part de la seva infantesa al Senegal i va ocupar el cinquè lloc en la classificació de les celebritats més poderoses de l'Àfrica l'any 2011 (a una llista que inclou 40 noms).
En el vídeo més avall que trobem a Vimeo, Akon explica el projecte per procurar electricitat a aquesta part de l'Àfrica.
El cantant afegia:
Ara com ara, la manca d'electricitat és el problema principal de l'Àfrica.
Un nombre raonable de domicilis en les àrees més rurals i també als centres urbanitzats no té accés a l'electricitat.
Això suposa un obstacle veritable per al desenvolupament sostenible de l'Àfrica.
Des d'aquesta perspectiva i dins el marc d'un partenariat públic i privat, s'ha signat una aliança entre les organitzacions privades i els governs de diverses nacions africanes que donarà suport a aquesta iniciativa.
El projecte consisteix a instal·lar equipaments solars en els domicilis i a afavorir-ne l'autonomia energètica, fets que permetran també que milions de nens tinguin accés a l'electricitat i millorin la seva educació en poder dedicar més hores als estudis.
El projecte d'Akon s'ha ideat com un pla a llarg termini, ben diferenciat dels altres esforços puntuals que es realitzen sovint a l'Àfrica i que, normalment, requereixen llargues campanyes publicitàries.
Aquest projecte però no va dirigit només a un públic occidental i no es tracta pas d'una altra campanya de conscienciació.
Al llarg d'aquests dies, Akon recorrerà de llarg a llarg l'Àfrica Occidental i s'hi encontrarà amb diversos empresaris locals i decisors polítics.
Durant el transcurs d'aquest viatge, visitarà nou països diferents, com ara el Senegal, Malí, Guinea, Gàmbia, Burkina Faso, Guinea Equatorial, Gabon, el Congo i la Costa d'Ivori.
Akon va reunir-se amb estudiants de la Universitat Gamal Abdel Nasser a la capital guineana de Conakry i va dir:
Jo també sóc un home de negocis, ara bé vull fer negocis que beneficiïn l'Àfrica tot recurs necessari per al desenvolupament està a la disposició del continent i tot allò que els africans han de fer és posar-se al volant.
A Cotonou, la ciutat més poblada de Benín, Arnaud Dounhmanmoun escrivia:
A Benín, una fase experimental ja s'ha executat al poble d'Avlo en la regió de la Grand-Popo.
L'artista estarà allà per rebre materials. Es tracta d'equips escolars pels domicilis i fanals solars per a la il·luminació dels carrers.
A Mali, Modibo Fofana va indicar al Journal du Mali (Diari de Mali) que Akon també contribueix al canvi de la imatge de l'Àfrica amb inversors, malgrat la crisi de l'Ebola:
Arran d'una visita per tot Guinea, Akon va arribar a Mali tan bon punt el país va anunciar-ne el primer cas.
Segons Akon, la cobertura dels mitjans de comunicació sobre la malaltia a l'Àfrica perjudicava injustament la imatge pública del continent.
«Canviar la imatge de l'Àfrica depèn de tots nosaltres.
Quan les persones vegin que sóc a Mali, malgrat l'anunci de l'Ebola, donarà confiança als altres.»
Tot i que és massa aviat com per confirmar que l'enfocament d'Akon aconseguirà més resultats que la iniciativa publicitària de la Band Aid, almenys Akon s'ha centrat en el potencial de l'Àfrica per assegurar-ne el desenvolupament de manera autònoma més aviat que esperar els hipotètics salvadors occidentals.
El 'Circuit del Cel' és el parc d'atraccions més estrany arreu del món?
El Gran pont de Seto, vista cap a la ciutat de Takamatsu a l'illa de Shikoku.
Imatge de Nevin Thompson.
Si busqueu unes vistes que us facin perdre l'alè i no teniu por de les altures, definitivament mereix la pena recórrer el «Circuit del cel» del parc d'atraccions brasiler Washuzan Highlands de la prefectura d'Okayama.
Diverses fotografies del Circuit del Cel han aparegut al Twitter recentment, com ara l'espectacular imatge més avall d'un tàndem amb vistes a tot el parc sobre unes vies elevades de ferrocarril.
Peu d'imatge: L'espantós Circuit del Cel de Washuzan.
Tot i que no se sap encara d'on ve certament la relació que existeix entre el Brasil i aquesta àrea, cal remarcar que molts brasilers d'ascendència japonesa van ser empleats en les àrees industrials de les rodalies.
Les àrees rurals del Japó tenen una tirallonga de parcs per esbargir-s'hi i molts d'ells tenen temes ètnics que daten dels anys pròspers de l'època de la bombolla econòmica japonesa.
Els viatges internacionals constituïen aleshores una novetat per a molts japonesos i els parcs d'atraccions temàtics donaven, i encara ho fan, una idea de las cultures estrangeres sense necessitat de viatjar a l'estranger.
La zona recòndita de Niigata, per exemple, va allotjar en un altre temps el poble de la cultura turca Kashiwazaki.
En l'entretant, els habitants de Nagasaki, a l'extrem oest del Japó, podien visitar un parc temàtic amb rèpliques a escala real dels edificis patrimonials neerlandesos.
També és molt habitual al Japó construir parcs d'atraccions al tombant de monuments nacionals importants com ara el Gran pont de Seto.
Fins i tot el mont Fuji té parc d'atraccions propi, el Fuji-Q Highland.
En aquest parc, els amants del risc poden gaudir dels vessants del mont Fuji mentre suporten les forces de la gravetat a bord de les famoses muntanyes russes del parc.
Hem arribat a Fuji-Q!
El parc brasiler Washuzan de la prefectura d'Okayama sembla que ha batut tots els rècords, nogensmenys.
Els internautes japonesos el qualifiquen com el parc d'atraccions més rar del món.
Els 60 milions de dòlars de Wahington per a la promoció de la democràcia russa és 'essencialment una recomanació'
Obama i Putin es van reunir als afores de Moscou, 7 de juliol de 2009.
Fotografia oficial de la Casa Blanca per Pete Souza.
El 18 de desembre del 2014 els Estats Units van promulgar una nova llei anomenada "Llei de suport a la llibertat d'Ucraïna" (Ukraine Freedom Support Act) .
A l'endemà, alguns mitjans de comunicació russos es van adonar que la llei sembla destinar 60 milions de dòlars a la promoció de "la democràcia i de les organitzacions de la societat civil russa", com ara ajuda necessària per a "l'expansió de l'accés a Internet no censurat".
L'accés a aquests 60 milions de dòlars del govern nord-americà seria sense cap dubte una oportunitat emocionant, encara que arriscada, per a molts dels activistes i periodistes russos que treballen en línia.
Aquest diners, malgrat això, possiblement no es materialitzin mai.
La llei és només una "autorització d'assignació" i no un projecte de llei d'assignació real.
En altres paraules, el Congrés i el president simplement han manifestat el seu suport per gastar aquests diners.
Sense una assignació associada, la Llei de suport a la llibertat d'Ucraïna en realitat no dona massa garanties com a aportació per a promoure la democràcia a Rússia.
Una font de la comunitat per a la promoció de la democràcia a Washington va declarar a RuNet Echo que "el llenguatge d'autorització és essencialment una recomanació i no esperem que resulti en cap nova assignació per als mitjans i la societat civil russa".
La controvèrsia pel certificat de naixement presidencial provoca agitació social a Gabon
Protestes a Libreville, Gabon, contra el president Bongo el 20 de desembre - via OpGabon amb permís.
El 20 de desembre van esclatar enfrontaments entre la policia i l'oposició a Gabon degut a les preguntes sobre la legitimitat del president Ali Bongo.
Un llibre recent anomenat "Noves qüestions africanes" (New African Affairs) del reporter francès Pierre Péan afirma que el president Ali Bongo té orígens nigerians .
El llibre va ser rebutjat per les autoritats, que acusaren el reporter d'incitar a l'odi racial a Gabon.
Els enfrontaments van acabar amb la mort d'un estudiant i diversos arrestos.
Varies fotografies de la protesta i del seu impacte sobre els civils van anar circulant extensament per les xarxes socials de la blogosfera gabonesa, tal com aquesta:
Veritable o fals, recapitulació d'un cap de setmana tumultuós a Gabon http://t.co/hu4r9iWtya #Libreville #obs #Bongo @cbainier
La porto-ricenca Alynda Lee Segarra escriu 'la cançó folk política del 2014′
Portada del nou disc "Small Town Heroes".
"The Body Electric", de la cantant porto-ricenca Alynda Lee Segarra del grup Hurray for the Riff Raff, és la cançó folk política del 2014 segons la National Public Radio (NPR) dels EUA.
Es tracta d'un himne contra la violència i l'opressió que viuen les dones, la gent de color i els homosexuals.
Segarra conversava amb NPR sobre el significat de “The Body Electric”:
La cançó m'ha ensenyat que hi ha una verdadera connexió entre la violència masclista i la violència racista.
Ara mateix té lloc una armamentització del cos als EUA.
Intenten que els nostres cossos es posin en contra nostre.
Els cossos negres i marrons, s'hi mostren com a inherentment perillosos.
La mida i l'estatura d'una persona negra es fan servir com a raó per a assassinar-la.
Es tracta d'una por trastornada respecte al poder i les capacitats de la gent negra.
És la mateixa idea malvada que ens empeny a culpar les dones pels atacs de qui les ataquen.
Fer normal la violació, l'abús domèstic i fins i tot l'assassinat de dones de totes les races és un esforç per fer sortir la humanitat dels nostres cossos femenins.
Cossificar i ridiculitzar el cos femení és, al capdavall, un símptoma de temor pel poder que tenen les dones.
La violència contra la dona a tot el món, les violacions, l'assassinat de transsexuals i les morts recents de nois negres als EUA van ajudar a gestar la cançó.
Segarra afegeix: “Espero que aquesta cançó aporti poder i humanitat a les persones que se sentin amenaçades per la violència i l'opressió, ja sigui perquè existeixen en les nostres velles històries i cançons o bé perquè protesten en el moment en què parlem”.
Preocupació per uns drones que sobrevolen centrals nuclears a França
Mapa de les plantes nuclears de França.
Greenpeace.
En els últims dos mesos, s'han detectat almenys 19 drones sobrevolant centrals nuclears a França.
De moment, ningú s'ha fet responsable d'aquests vols.
La companyia elèctrica francesa EDF afirma que els drones no suposen cap risc per a les instal·lacions ni per al funcionament de la planta. No obstant això, encara hi ha molta preocupació entre la població francesa.
Amb 58 reactors nuclears distribuïts en 19 plantes, França és el major consumidor d'energia nuclear d'Europa i el segon del món, després dels Estats Units.
Jérôme G. en dóna alguns detalls en una publicació a la pàgina web Géneration NT:
Els drones amb finalitats lúdiques permeten als usuaris fer grans fotografies des de poca altura.
Però aquests no tenen res a veure amb els drones que sobrevolen les plantes nuclears, sobretot pel que fa a la seguretat.
Amb la preocupació pel terrorisme sempre present, la por a que drones carregats d'artefactes explosius puguin sobrevolar les plantes pren molta importància.
Des de principis d'octubre, els equips de vigilància d'EDF han detectat artefactes similars a drones sobrevolant set plantes nuclears.
França compta amb 58 reactors nuclears distribuïts en 19 plantes.
Les plantes que s'han sobrevolat són la de Blayais (regió de Gironda), Bugey (a l'Ain), Cattenom (a Mosel·la), Chooz (a les Ardenes), Gravelines (a Nord) i Nogent-sur-Seine (a Aube), així com la planta que s'està desmantellant actualment a Creys-Malville (Isère).
De vegades, els vols s'han produït durant el mateix dia.
Els drones han burlat amb èxit totes les mesures de defensa de les centrals.
A més, EDF declara un nombre de vols que difereix del de Greenpeace.
Pascal Riché, cofundador de rue89.nouvelobs.com, menciona:
Un cop més, felicitats a Greenpeace per plantejar aquest assumpte!
Un altre lector, Lotre09, no va amagar la seva disconformitat amb Greenpeace, bromejant amb sarcasme:
Greenpeace, una colla de ximples que, gràcies a l'energia nuclear, poden escalfar-se i tenir llum.
Haurien de donar les gràcies a les empreses petroleres per posar combustible als seus vaixells i zodiacs ... sempre em farà riure la hipocresia d'aquests ecologistes.
Una publicació en un blog de generation-nt.com també va ser molt comentada pels lectors.
Karine, una lectora de resistanceauthentique.wordpress.com, va dir que li sorprenia que uns drones qualsevol fossin capaços de burlar-se de les centrals nuclears franceses, malgrat la força militar i tecnològica del país:
No és sorprenent que tot i el potencial que tenim actualment, les nostres forces militars no puguin localitzar aquests drones?
El finançament d'aquestes línies de defensa està disminuint, i no pas poc.
També hi ha un excés de burocràcia fins i tot en les maniobres rutinàries.
Tampoc sabem del cert si hi ha gaires detectors de drones.
Clar que tenim policies que patrullen cada dia aquests emplaçaments nuclears com a mesura de vigilància, però realment no veig com això pot ajudar-los a caçar aquests objectes, siguin de qui siguin.
Drone HARFANG a França, via Calips a wikipmedia commons - CC-BY-3.0
El 5 de novembre, Rémi Barroux i Audrey Garric van escriure conjuntament un article a Le Monde, titulat "Suposen els drones una amenaça per a les plantes nuclears?"
Els lectors van deixar molts comentaris interessants, alguns dels quals eren bastant alarmants.
Un comentarista va escriure:
Treballo en seguretat de la TI.
Es podria haver enviat perfectament un drone amb l'únic objectiu de deixar caure una clau USB que contingués un virus.
Qui la trobés podria agafar-la i infectar la planta.
Un altre lector, Pierre Guillamot, explica una experiència personal molt menys divertida:
El meu testimoni: un dia de juny a les 8 del vespre vaig conduir fins a la central de Saint-Laurent-des Eaux, prop d'Orleans.
Vaig passar per 3 controls deserts amb les barreres aixecades.
En arribar prop dels reactors vaig aparcar el cotxe.
Un agent amb uniforme em va demanar que el canviés de lloc perquè estava en una plaça d'aparcament reservada.
Vaig donar un tomb a peu i me'n vaig anar perquè s'havia fet tard.
Ningú em va preguntar què hi feia allà.
Va ser l'estiu de 2001.
D'això se'n diu seguretat?
En un comunicat de premsa del 3 de novembre, la Secretaria General de Defensa i Seguretat Nacional, un servei que depèn directament del Primer Ministre, va anunciar que el govern no farà declaracions sobre la vigilància, la detecció ni de les mesures de protecció que s'estan duent a terme a les instal·lacions d'energia nuclear.
Tot i les mesures de defensa de l'estat, un activista de Greenpeace va poder fotografiar un radar militar d'alta tecnologia col·locat prop de dues plantes nuclears a França.
Segons els experts, aquest dispositiu és l'únic tipus d'equipament capaç de detectar drones.
Rússia trobarà les #Prestatgeriesbuides!
Aviat tindran aquest aspecte els comerços russos?
Fotomuntatge de Kevin Rothrock.
Rússia experimenta de nou una de les pitjors crisis monetàries després de la de Borís Ieltsin.
El 17 de desembre a les 2, hora de Moscou, el fotobloguer Ilià Varlamov explicava al diari blog en línia LiveJournal com els moscovites fan cua davant els establiments i botigues de tota la ciutat per comprar diversos productes a preus que poden augmentar si continua la depreciació del ruble en l'obertura de la borsa.
Els russos intenten de totes les maneres ventar els rubles que posseeixen: venen els rubles per dòlars i euros o compren a corre-corrents electrònica, queviures i roba.
Sembla que el poble rus ha entrat en pànic i, com és natural, documenta tota aquesta trifulga a Instagram i a Twitter amb les etiquetes #кризис (#crisi) i #ЧерныйВторник (#Dimartsnegre).
Entretant, el ruble continua decaient i l'activitat a Internet puja vertiginosament al país.
Varlamov escrivia:
Ara possiblement dormiu i demà de matí trobareu les prestatgeries buides en nombrosos comerços.
Mentre qualques persones compren apressadament dòlars i euros als establiments de canvi, d'altres assalten les botigues.
Agafen els productes el preu dels quals encara es manté: com ara la tecnologia, els queviures i la roba.
La gent es desfà a tot córrer dels rubles que posseeixen.
Els comerços obren 24 hores els 7 dies de la setmana i s'hi formen immenses cues d'espera durant la nit.
Aquesta gent ha començat a publicar fotografies força sorprenents a les xarxes socials.
Atesa la baixada brutal del valor del ruble respecte a les altres divises, Rússia s'ha convertit en qüestió d'unes setmanes en el centre mundial de les compres.
Les companyies de processament de targetes de crèdit han registrat una crescuda en les transaccions de targetes estrangeres en els establiments russos. Els detallistes russos parlen sobre una onada de consumidors estrangers.
RuNet Echo ha reunit diverses de les fotografies preses per Varlamov a Instagram i n'ha traduït les llegendes a l'anglès.
La meva paella antiadherent preferida!
He fet cua durant dues hores després de la feina per comprar-la en MVideo.
Quina casa de boigs!
La gent ho ha entès ben bé: a causa de la caiguda del ruble els preus pujaran dues o tres vegades demà matí.
Es preveu que els consumidors compraran a cents i a milers televisors i altres tecnologies.
Ni tan sols es pot veure la fi de la cua, gira a mà dreta i continua pels corredors.
Increïble el que està passant a MVideo.
A falta de dòlars, electrònica!
Impensable! 5 hores hem passat a l'IKEA dilluns de tarda...
Algú s'ha espantat per les sancions?
O és el que es compra ara com a regal d'Any Nou?
Diversos internautes russos han criticat totes aquestes fotografies compartides a les xarxes de les cues en els comerços que, segons ells, empitjoren la crisi russa.
Un usuari de LiveJournal escrivia, per exemple, que això no és més que un intent d'infondre el pànic entre el públic:
No comprenc quina és la notícia.
És 17 de desembre, com aquests darrers anys, les cues estan plenes de gent com botja en les botigues i els embossos als centres comercials són normals de cara a la histèria del Any Nou.
Fins i tot amb la pressió dels regals de les festes i el pànic induït per Instagram, el sentit comú fa que els consumidors russos entenguin el decaïment del poder adquisitiu del ruble.
L'única cosa que demostren aquestes estampides per invertir en qualsevol cosa, en dòlars com en euros, en aspiradores, abrics o aliments és la manca de confiança dels russos en la seva economia nacional. Tanta desconfiança com per passar tota nit del dimarts durant hores en una cua de l'IKEA.
Kevin Rothrock assisted in the production of this text.
Selfies, "festes d'entrepans" i "Els jocs de la fam" per a desafiar els militars tailandesos
Soldats armats per a controlar una manifestació contra el cop d’estat a Bangkok.
Fotografia de Matthew Richards, Copyright @Demotix (5/25/2014)
Només han passat una mica més de sis mesos des del cop d’estat del 22 de maig, quan una junta militar va agafar el control del govern tailandès després d’haver destituït la primera ministra electa de Tailàndia,Yingluck Shinawatra.
Els militars van suspendre ràpidament la Constitució del país, van dissoldre el Senat, van imposar sancions a la llibertat d’expressió i de reunió, i van empresonar temporalment diversos dirigents polítics.
Tot i estar tan restringits amb aquestes noves mesures, els tailandesos han fet servir els mitjans socials per a fer-se sentir i atraure l’atenció cap a la situació del país.
Les següents fotografies s’han fet durant aquests sis darrers mesos:
Selfies del cop d’estat
Notícies insòlites: no hi ha cap selfie millor que un del cop d'estat tailandès.
El 22 de maig, centenars de militars van entrar a la capital carregats amb artilleria pesant.
Fet que va provocar que molts ciutadans s’apropessin als soldats per a fer-se "selfies contra el cop d’estat" gràcies als quals van poder mostrar que s’oposaven al cop i alhora informar al món exterior sobre l’activitat de les tropes armades.
Arrestos i detencions
Un vessament de petroli massiu amenaça la regió natural dels Sundarbans al Bangla Desh
Un grup de cérvols cerquen menjar al bosc de Kokilmoni als Sundarbans, regió declarada Patrimoni de la Humanitat per la UNESCO.
Bagerhat, Bangla Desh.
Imatge de Muhammad Mostafigur Rahman.
Drets d’autor de Demotix (5/11/2014)
Un petrolier que transportava 358.000 litres de fuel es va enfonsar al riu Shela el dia 7 de desembre i va provocar el vessament de petroli al llarg de més de 60 quilòmetres als Sundarbans.
La regió dels Sundarbans, ubicada al sud-oest del Bangla Desh, és el bloc individual de bosc de manglar més gran del món, i abraça aproximadament 10.000 quilòmetres quadrats, un 60 per cent dels quals es troben al Bangla Desh.
La regió dels Sundarbans, declarada Patrimoni de la Humanitat per la UNESCO, també és una de les reserves més grans de tigre de Bengala i proporciona refugi a moltes altres espècies.
Retuitegeu si us plau: "Un vessament de petroli amenaça la fauna dels Sundarbans-BD, especialment ocells i dofins poc comuns" La primera marea negra als Sundarbans amenaça l'ecosistema de manglars més gran del món, una regió declarada Patrimoni de la Humanitat per la UNESCO
Desastre als Sundarbans >> Les ribes del riu Shela es tornen completament negres. El petrolier enfonsat de fet era...
El vessament de petroli als Sundarbans amenaça centenars d’espècies en perill d'extinció.
Segons els informes, el nou vessament de petroli amenaça la reserva de dofins de Mrigmari-Nondabala-Andharmanik.
Els mangles també són especialment vulnerables a la contaminació del petroli. De fet, el més probable és que comencin a morir tot just després de que ho faci la vida aquàtica de la zona, normalment la primera en morir.
En Fahim Hassan ha muntat una infografia a Flickr on explica els detalls de la devastació.
Segons les imatges publicades a Facebook per Mowgliz Elisabeth Rubaiyat, el desastre ja ha començat a matar alguns animals.
Les autoritats locals no saben com afrontar la situació; no s'han trobat mai amb un vessament de petroli tan gran i no disposen de les infraestructures necessàries per poder respondre apropiadament.
Al Jazeera informa que diversos pescadors de la zona han optat per netejar el vessament amb esponges i sacs.
A Twitter, molts usuaris han posat en dubte la resposta de les autoritats:
Parleu amb l'organització que va treballar després del vessament de petroli de 2010 al Golf!
De debò ...
"Les autoritats no tenen ni idea de què fer als Sundarbans"
Un ministre del govern del Bangla Desh diu que una empresa del Regne Unit s'ha ofert a netejar els 60 quilòmetres de marea negra que amenacen el bosc de manglar dels Sundarbans.
Per tal de col•laborar en les operacions d'ajuda, el govern ha enviat un vaixell amb dispersants de petroli a la zona.
Tanmateix, si aquests productes químics s'alliberen de forma incorrecta, poden perjudicar l'ecologia local encara més.
Quatre dies després, els esforços de l'estat no semblen ser gaire efectius i s'agreugen els temors d'un desastre ecològic de llarga durada.
El ministre de Transport Marítim del Bangla Desh diu que els veïns van aconseguir evitar que el petroli entrés al bosc amb l'ajuda de xarxes, i també estan treballant per eliminar el petroli de l'aigua i així evitar que la situació empitjori.
El Departament Forestal nacional és al capdavant de l'operació amb 100 vaixells i 200 pescadors.
El Departament Forestal ha presentat una demanda de 1.000 milions de taka (uns 11 milions d'euros) contra els propietaris dels dos vaixells de càrrega responsables del vessament.
Un mes abans del vessament, el bosc de manglar dels Sunderbans es podia veure així:
El bloguer Ahmed Sharif critica l’estratègia de gestió del desastre per part del govern i afirma que no entenen el problema:
La gestió de desastres es limita a inundacions i ciclons?
En les últimes dècades, el país ha viscut un desenvolupament econòmic accelerat i un augment dels riscos.
Però no hem pogut seguir el ritme i preparar-nos per aquests riscos afegits.
S'han multiplicat els vaixells comercials a les nostres vies fluvials, però els nostres organismes de control s'han quedat enrere.
S'estan construint molts vaixells que no segueixen les pautes adequades i que transporten passatgers per damunt de la seva capacitat.
Molts vaixells no operen correctament: es desfan dels residus de forma inadequada, bloquegen les vies fluvials de manera indiscriminada o no compleixen els horaris. No hi ha ningú que ho controli.
Per tant hi ha un major risc, i no estem preparats per actuar davant d'aquests accidents i desastres.
M. Wahiduzzaman ha pujat un vídeo que captura la devastació del vessament de petroli:
El cos del primer dofí mort en aquest incident, un dofí de l'Irauadi poc comú, va ser descobert divendres passat.
Segons els informes, fins ara l'empresa petroliera Padma Oil Company ha aconseguit eliminar uns 10.000 litres de petroli durant les tasques de neteja.
L'empresa ofereix pagar als voluntaris 30 taka (uns 33 cèntims d'euro) per cada litre de petroli recuperat.
El cantant i bloguer Mac Haque comenta a Facebook:
És sorprenent que es faci una operació de neteja tan rudimentària.
Amb l'oferta de 30 taka per litre de fuel recuperat, milers de persones s'hi han apuntat. No pas per salvar la regió dels Sundarbans, sinó per poder guanyar-se la vida.
Òbviament és un cop de sort per als més pobres.
Tanmateix, no he sentit a ningú parlar del risc que representen les toxines del fuel per a la salut humana.
En qualsevol altre lloc del món el govern s'hauria enfrontat a un litigi públic per posar en perill la salut dels ciutadans.
Puc veure com milers de persones pobres i ignorants moriran en els pròxims dies per culpa de les males decisions que ha pres Bangladesh Petroleum Corporation (la Corporació de Petroli del Bangla Desh).
No només ens hauríem de centrar en buscar els dofins morts, sinó també els humans contaminats!
Algunes protestes demanaven a les autoritats que prohibissin als vaixells mercants i als vaixells de càrrega utilitzar els rius i canals dels Sundarbans.
Davant l'absència de mesures efectives per part del govern, el Bangla Desh haurà de seguir confiant en la societat civil i en els voluntaris per tal de resoldre aquesta crisi ambiental.
Una història tradicional dels iñupiaq d'Alaska reviu en forma de videojoc
Una història tradicional del poble iñupiaq anomenada "Kunuuksaayuka", narrada per Robert Nasruk Cleveland i documentada al llibre “Stories of the Black River People" (Històries de la gent del riu Negre) ha adoptat una nova vida ara en forma de videojoc per a ordinador i consoles.
Es diu Kisima Inŋitchuŋa (Never Alone, "mai sol") i no ha parat de rebre elogis per l'enfocament únic que dóna de les comunitats natives d'Alaska, incloses en tot el desenvolupament del joc.
Narrat en l'idioma iñupiat i subretolat en anglès, el joc narra la història d'una noia anomenada Nuna i una guineu àrtica amiga seva, que comencen a explorar i descobrir la causa d'un gran torb que afecta la seva comunitat.
Malgrat que el personatge principal era un noi a la història narrada per Cleveland, els desenvolupadors del joc van demanar l'aprovació de Minnie Gray, la seva germana, per a introduir-hi el canvi.
La iniciativa va començar com una col·laboració del Cook Inlet Tribal Council, E-Line Media i Upper One Games, que és el primer desenvolupador de videojocs propietat d'indígenes.
Al bloc del videojoc, els creadors n'han documentat el procés i hi mostren com es va fer tot plegat rere les càmeres: hi apareixen els adults, joves i lingüistes que hi han participat.
Les visites i comentaris continuen arribant des de la presentació del joc i Roy Boney escrivia al bloc Native Peoples que Never Alone "és més que un típic videojoc: és una experiència cultural embolcallada en una bonica i reflexiva peça d'art digital”.
10 maneres per fer que els mexicans recuperin el seu país defallit segons Denisse Dresser
Denisse Dresser.
Fotografia de Pablo H. Originàriament publicada a Flickr amb una llicència Creative Commons.
Durant la presentació del seu llibre “Mexico, el país de uno” (Mèxic, el país d'un mateix), la comentarista política i autora Denisse Dresser va compartir amb els assistents a la seva xerrada, a més dels espectadors de YouTube, 10 maneres amb les quals creu que els ciutadans poden “recuperar Mèxic”, un país que segons l'autora “ha estat arrendat als seus habitants durant massa temps”.
Per a Dresser, durant massa temps Mèxic ha “pertanyut als seus líders religiosos, conqueridors, liberals, dictadors, partidistes del PRI, presidents imperials, monopolistes, partits polítics i elits”.
Dresser fa referència a les desgràcies que han dut a una història recent de Mèxic plena de reptes difícils.
Des de corrupció política a desigualtats socials, el camí de Mèxic no s'ha trobat lliure de dificultats, especialment per als més pobres.
Els problemes més recents estan profundament connectats amb la violència relacionada amb les drogues i amb la guerra contra el tràfic de drogues.
Això també ha derivat en el que Dresser veu com una certa indiferència que s'hauria de superar per a que Mèxic pugui tornar als seus propietaris reals: els ciutadans.
Les paraules de Dresser van dirigides a una societat que viu temps difícils. Les seves idees es basen en fets difícils d'ignorar.
Tanmateix, els reptes i les dificultats que planteja sens dubte poden ser els mateixos que els d'altres països de la regió i del món:
Mèxic viu obsessionat amb el fracàs.
Amb allò que va poder ser, però no fou.
Amb allò perdut, oblidat, maltractat Són temps grisos de morts i ferits, de poders fàctics i reformes que realment no ho confronten del tot.
Així doncs, per tal de “recuperar Mèxic”, Dresser proposa 10 passos senzills que resumim aquí: Ser irreverents al poder: “És vital ser un ciutadà amb una consciència plena”.
Votar i “entendre el candidat, escrutar-lo per saber d'on ve i cap a on es dirigeix”.
Estar ben informat: “M'agradaria que entenguéssiu que si obteniu la major part d'informació a través de la televisió, no sereu exposats a les peces principals que conformen la realitat del país.
M'agradaria que entenguéssiu que els majors límits a la llibertat d'expressió sovint vénen de les cadenes de televisió Televisa i Televisión Azteca”.
Avaluar i interactuar amb els legisladors, representants municipals o governadors: “M'agradaria que entenguéssiu que aquestes persones són els vostres empleats, perquè els seus salaris provenen dels impostos que, tan de bo, pagueu”.
Entendre que “aquesta famosa guerra contra les drogues no ha produït els resultats que s'esperaven, sinó que ha agreujat els problemes que pretenia solucionar”.
Entendre que Mèxic “només prosperarà quan la seva gent rebi una bona educació”.
Oposar-se als monopolis: “No hi ha manera més fàcil de fer-se ric en aquest país que estar autoritzat per dirigir béns públics”.
Recollir les deixalles que hi ha fora de casa: “Fer-se responsables d'aquest espai públic que conforma el nostre país”.
Estar connectat amb els altres a través de mitjans digitals: “M'agradaria que entenguéssiu que és fonamental refermar el lligam entre noves tecnologies i l'exercici dels drets polítics i civils a Mèxic”.
Reconèixer “que és el nostre deure retornar alguna cosa al nostre país.
Oferir una mica del nostre temps, del nostre talent o de la nostra energia”.
Podeu veure el discurs sencer en espanyol aquí:
Durant el discurs, Dresser reflexiona sobre el significat de ser un ciutadà avui dia i de quins reptes tindran les noves generacions de ciutadans mexicans.
També posa exemples, recomana autors, pel•lícules, lectures i diaris digitals que podrien incentivar el canvi a les mentalitats de la gent.
Un altre punt important de la conferència són els vicis provinents de la història política de Mèxic.
Dresser lamenta el retorn del Partit Revolucionari Institucional (PRI), el partit polític que va governar el país durant més de 70 anys i que va retornar al poder amb la presidència d'Enrique Peña Nieto:
Vivim de pal•liatiu en pal•liatiu, del "Laberint de la soledat" a l'opressió de tenir expectatives baixes.
I malgrat que algunes de les pràctiques del passat han estat enterrades, encara resten nombrosos vicis institucionals associats amb l'autoritarisme i l'antic PRI que coarten la representació ciutadana i la governabilitat democràtica.
Segons Dresser, els mexicans tenen més a veure amb Frodo, el hobbit que portava la càrrega de salvar la Terra Mitjana a la trilogia d'El Senyor dels Anells de J.R.R. Tolkien, del que pensen.
Recalca que la majoria de mexicans, igual que en Frodo, es veuen forçats a ser herois a despit d'ells mateixos:
El hobbit Frodo és un heroi reticent.
En Frodo no vol assumir la tasca que li han encomanat.
Preferiria quedar-se a La Comarca i viure en pau.
I a Mèxic molts Frodos actuen, pensen i viuen així.
Prefereixen criticar aquells que governen en comptes d'involucrar-se per que ho facin millor.
Escullen la passivitat complaent en comptes de la participació compromesa.
Però en Frodo no té cap altra opció.
I vostès, els ciutadans mexicans, tampoc.
Com a conclusió, Dresser fa un resum amb un to esperançador i recorda allò que és més important:
Crec que és molt emocionant ser mexicà en aquesta època, tot i haver de coexistir amb el retorn del PRI.
Agraeixo aquest do.
No sento que siguem invariables, no sento que siguem inamovibles, no crec que siguem inferiors a d'altres ni que meresquem menys.
Som de la regió més transparent de l'aire , venturosament, som de Mèxic.
El vídeo de la xerrada té 79.000 visites a YouTube i ha atret comentaris interessants d'internautes i espectadors.
La majoria de comentaris valoren positivament les idees de Dresser i comparteixen les 10 maneres de ser un bon ciutadà mexicà segons l'autora.
La historia ha demostrat que només s’han produït canvis a través d'una revolució sorgida a causa d’un govern inútil o fracassat.
Tots els governs es corrompen al cap d'un cert temps.
El que es necessita llavors és un sacrifici i una altra renovació.
Aquesta dona m'inspira a exigir allò que mereixem.
Al Nepal, el hashtag #smashchairchallenge pressiona per tenir un esborrany de Constitució
Tots els enllaços porten a pàgines en anglès.
L’esfera de Twitter al Nepal està plena d’imatges de gent llançant cadires.
Després del lamentable incident a l’Assemblea Constituent, on legisladors maoístes varen destroçar algunes cadires, els usuaris de Twitter del Nepal han posat en marxa l'#SmashChairChallenge (#RepteDestrossaCadires), una sàtira digital per pressionar els membres de l’Assemblea Constituent perquè elaboren d'una vegada l'esborrany de Constitució.
El Nepal està governat per una Constitució provisional, promulgada al gener de 2007.
En principi, la nova constitució havia de ser aprovada de manera oficial el maig de 2010, però l’Assemblea Constituent va ajornar la data límit en diverses ocasions, degut al gran desacord entre partits polítics.
El maig de 2012, el primer ministre Baburam Bhattarai va dissoldre l’Assemblea Constituent elegida –que no havia estat capaç d’acabar la Constitució- i amb açò va posar fi a quatre anys de treball.
El 19 de novembre de 2013 es van celebrar les eleccions per a una nova Assemblea Constituent, i els líders polítics es varen comprometre a redactar una nova constitució en el termini d’un any.
La data llímit era el 22 de gener, però dos dies abans va esclatar el conflicte a l’Assemblea nepalesa, on legisladors maoistes i madhesi s’enfrontaren amb els membres del partit governant.
Els usuaris nepalesos de Twitter, que ja n’havien vist prou, de baralles, varen decidir prendre cartes en l’assumpte.
Brazesh Khanal, autor, columnista i guionista, va tuitejar:
A partir de les 10.45 del matí, comença el pla de pujar fotos amb l'etiqueta #SmashChairChallange.
Cal que participem tots, ves preparant la teua foto.
Després de pujar una foto seua llançant una cadira, va reptar els seus seguidors a fer el mateix.
@narayanwagle Narayan Wagle es solidaritza amb l'#SmashChairChallenge pic.twitter.com/QSJjci30Tr
Mentre que alguns seguidors de les xarxes socials estan ocupats pujant fotos destrossant cadires, hi ha qui pensa que en lloc de trencar cadires de manera simbòlica, caldria "destrossar" els líders.
Umesh Upadhayaya, desenvolupador de software, va tuitejar:
El #SmashChairChallange és un primer pas cap al canvi, però fins que no #SmashNetas (#Destrossemlaclassepolítica) no hi hi haurà ni #DraftConstitution (#Esborranydeconstitució) ni prosperitat.
Alguns, com Rudra Pangeni, periodista del periòdic Republica, estigueren fins i tot a favor de "destrossar" la gent que protestava a les carreteres:
No estic a favor de l'#SmashChairChallanges, sinó de l'#SmashPeopleChallange (#RepteDestrossaGent) que protestan a les carreteres i bloqueja la circulació fins i tot hui ‘tinka baje’
El vandalisme i els atacs a l’Assemblea destrossant mobles estigueren en el punt de mira tant dels mitjans de comunicació nacionals com estrangers; els internautes es varen mostrar d’acord amb que el seu comportament donava una imatge vergonyosa del país.
Shankar Dahal va tuitejar:
Aquestos són els nostres legisladors, els que han comès actes de vandalisme aquest matí a l’AC #Nepal
Kinar Timilsina, amant de la música, va tuitejar:
Pareix que no seré part de la societat fins que no alçe una cadira i puje la foto amb l’etiqueta #SmashChairChallange
Des de la cimera de 2015 de Global Voices, cap avant i cap amunt
Potser no se'ns va vore des de l'espai, com la Gran Muralla Xina.
Però afortunadament el dron amb càmera que ens va filmar davant l'edifici del Capitoli Provincial de la Ciutat de Cebu la vesprada del 25 de gener de 2015 es va desplaçar sols uns 35 metres sobre nosaltres i va captar una fracció de la comunitat de Global Voices reunida en una molt respetable i vistosa (considerant la rapidesa amb què l'havíem fet) formació en columna i en cercle representant els 10 anys de la nostra existència.
Vam complir 10 en desembre, fet pel qual la sisena Cimera de Ciutadans Global Media de gener en la Ciutat de Cebu, Filipines, era un altre moment que celebrar. La llàstima fou que no vam ser capaços de realitzar-la amb els més de 800 membres actius actuals de la comunitat.
Com són de les poques vegades en què la nostra comunitat virtual es pot reunir físicament, les cimeres bienals són extremadament importants per al desenvolupament de l'organització.
La Cimera de 2015 va incloure quatre dies de reunions internes, i va culminar en una conferència pública al Capitoli Provincial de Cebu sobre Internet obert: perspectives locals, drets globals.
Els actes es van encetar, emotivament i apropiadament, amb una declaració llegida per membres de Global Voices en la qual es demanava l'alliberament de treballadors de mitjans en línea i d'activistes empresonats.
També es van anunciar a la Cimera els guanyadors del concurs d'assaig recolzat per Google.
Hem d'agrair a molts per ajudar a fer de la Cimera de 2015 un èxit així:
Als conferenciants, per compartir generosament la vostra saviesa durant els actes de la Cimera (vore informes i vídeos en la web de la Cimera).
Als assistents, els quals provenien tant de prop com de lluny de les Filipines, i d'altres parts del món, per formar part de l'esdeveniment.
Als patrocinadors internacionals: Fundació Ford, Fundació MacArthur, Google, Fundacions Open Society, Fundació Knight, Yahoo! i Automattic.
La Cimera no haguera sigut l'èxit que va ser sense l'enorme suport que vam rebre de la zona d'acollida.
Agraïm de tot cor al patrocinador de mitjans, SunStar Publishing, i als patrocinadors de tecnologia, Globe Telecom i Smart Communications.
A la província de Cebu per deixar-nos el seu edifici del Capitoli Provincial durant dos dies.
Al Ministeri de Turisme de Filipines per la afectuosa benvinguda filipina i per la festa èpica de clausura al Museu Sugbo.
I a Doris Isubal-Mongaya i el seu equip de PRWorks per l'extraordinària capacitat d'organització i pels detalls experts que van fer de la nostra estància a Cebu tan especial de moltes maneres - i pel regal del vídeo amb el dron.
Anem cap avant i cap amunt.
Descodificar l'ús que fan els adolescents de la llengua francesa
La Torre de Babel, vista per Pieter Brueghel el Vell.
Dret d'ús: CC-BY-20.
Una llengua té la seva raó de ser dins de les necessitats de comunicació de la societat que l'utilitza, de manera que tota llengua viva és, per naturalesa, condemnada a evolucionar amb els canvis socials.
Davant el fort impuls dels avenços tecnològics, una llengua pot progressar molt ràpidament en certs grups demogràfics, especialment entre els adolescents, que creen un quiasme important en la relació entre pares i adolescents.
Aquest abisme no és insuperable, però tanmateix requereix un descodificador.
Aquests són alguns consells per començar a entendre aquests codis i tornar a obrir els canals de comunicació, obstaculitzats per factors generacionals, tecnològics i, de vegades, culturals.
El llenguatge dels SMS
El llenguatge dels SMS va sorgir amb la idea de reduir la longitud de les paraules usades, per tal de no excedir el nombre de caràcters permesos en cada SMS, o per tal de disminuir el nombre de tecles a prémer al teclat del telèfon.
Aquestes limitacions tecnològiques han donat lloc a una forma de comunicació que sembla més intuïtiva per als usuaris freqüents de missatgeria d'SMS i menys familiar per als pares, que no reconeixen la majoria dels codis utilitzats.
Pòster contra el llenguatge SMS, escrit en llenguatge SMS.
Dret d'ús: CC-BY-20
Aquestes són algunes de les variants del llenguatge SMS descodificades pel fòrum Gralon, per als "no iniciats":
El llenguatge dels SMS és bo per als adolescents que volen mostrar-se rebels, per a les persones que no volen gastar massa temps escrivint un missatge de text i no els importen les faltes d'ortografia, així com també pels que no els importa que les persones que rebin els seus missatges no puguin entendre els seus jeroglífics immunds.
S'haurà entès que estic en contra d'aquest llenguatge prehistòric!
Ho vaig provar jo mateixa quan era adolescent i a la meva època més rebel; no m'atrevia a enviar missatges plens de faltes El problema és que la majoria de la gent que escriu en llenguatge SMS no diferencia entre el correu electrònic i l'SMS, la qual cosa no és tan greu quan parlen amb algú a qui coneixen, però sí que es tracta d'una falta de respecte quan es dirigeixen a algú completament desconegut.
El Tizel també va protestar per la propagació d'aquesta forma de comunicació.
Denúncia un major malentès dels missatges :
El llenguatge SMS és un veritable flagell.
La prova està en el nombre de fòrums il·legibles per culpa de la manca total de moderació en aquest sentit.
Però aquest problema es troba també en els blocs: la majoria dels Skyblogs es formulen per SMS; els comentaris publicats en aquests blogs són també, la majoria de les vegades, en SMS.
Fins i tot alguns dels correus electrònics que m'envien s'escriuen així.
A més, a força d'escriure d'aquesta manera, estic convençut que aquestes persones distorsionen la seva ortografia.
Alguns, per això, troben una oportunitat en aquesta evolució.
Moltes novel·les juvenils utilitzen el llenguatge dels SMS com una peça de realisme.
D'altres, com Philippe Marso fins i tot han escrit una novel·la sencera en llenguatge SMS .
El llenguatge verlan (a l'inrevés) o els anglicismes
El llenguatge verlan és una mena d'argot francès que consisteix a invertir les síl·labes d'una paraula.
Quan es combina amb un mot provinent de l'anglès, de vegades és difícil d'entendre per als pares.
"J’suis en pit », « Lui, c’est un 100 % roro », « J’ai invité mes sauces au barbecue », « Laisse tomber, il a toyé tout le monde ! », « Aujourd’hui je rince un grec », « Je suis yomb de toi »… Ho heu entès tot?
No?
És exactament per aquest motiu que un grup de joves d'Evry ha ideat aquest "Lèxic de les ciutats" il·lustrat, ben diferent dels diccionaris convencionals.
Perquè tots els pares dels joves que utilitzen aquestes expressions les puguin comprendre i interpretar millor.
Aquí es pot veure un quadre d'una noia de la zona suburbana que plora, el qual és divertit i optimista, i on el llenguatge és ple de color i va des del llenguatge a l'inrevés a la metàfora, passant per l'àrab, l'africà, l'argot i el gitano que parla... l'antic francès!
El Dino Bleu afegeix :
La idea de la integració és la que caracteritza aquest treball.
La juxtaposició de sensibilitats, inspiracions, cultures, idees... vingudes de tot el món i que ràpidament van trobar dins del seu aïllament forçat les condicions ideals per barrejar-se, lluny del conformisme de l'entorn, i aportar noves invencions.
Massa sovint es presenten com zones prohibides on només hi regna la violència i el tràfic de tot tipus, generalment pels mitjans de comunicació que busquen el sensacionalisme que garanteix un determinat públic, però les ciutats, realment, desenvolupen la seva pròpia cultura després d'un cert temps.
Una identitat forjada a partir de totes les civilitzacions d'Àfrica, d'Àsia, d'Europa de l'Est i d'altres llocs que van trobar-hi un gresol per fer fluir aquest aliatge, i on encara no s'ha mesurat plenament la seva riquesa.
El llenguatge de les xarxes socials o l'argot d'Internet
Un altre esdeveniment originari dels avenços tecnològics és el llenguatge digital o l'argot d'Internet, que permet accelerar la redacció, així com també puntuar una idea o veure que un missatge ha sigut llegit o entès.
La clau és transmetre en temps real un missatge o una idea al seu interlocutor.
Aquest llenguatge es troba en un canvi constant pel creixent impacte de la cultura web a tot el públic.
Llocs com urban dictionary o know your meme són ara mateix pàgines de referència per entendre millor la cultura web.
La llista de termes de l'argot d'Internet s'expandeix ràpidament.
Alguns dels termes ja s'han adquirit en el llenguatge escrit comú, com ara: FYI (For Your Information) (per la teva informació), JDCJDR (je dis cela, je dis rien) (només ho comento) i BRB (Be Right Back) (ara torno).
Internet, sens dubte, juga un doble paper en l'evolució de les llengües en general.
És, per una banda, un accelerador de la desaparició de les llengües, pel seu paper d'estandardització dels mitjans de comunicació.
Però també juga un paper en la preservació de les llengües en perill d'extinció, mitjançant l'establiment de comunitats que vetllen per la preservació de les llengües en les seves formes tradicionals.
Malgrat les nombroses protestes en contra de les diferències lingüístiques i la falta de sintaxi, sembla inútil intentar evitar de la manera que sigui l'evolució d'un llenguatge que segueix l'evolució de la societat moderna.
La clau no és que al final puguem crear una relació amb els altres, poguem transmetre el coneixement, una idea, i fer-nos entendre entre nosaltres?
Desenes de milers de persones marxen pels carrers de Madrid demanant un canvi
"La gran marxa pel canvi", a Madrid, Espanya.
Imatge d'Olmo Calvo, Diari Diagonal.
Tornada a publicar sota la llicència de CC.
La concentració va ser convocada per Podemos, partit polític fundat fa tan sols un any i que en aquest temps ha aconseguit cinc escons al Parlament Europeu i posicionar-se com a possible guanyador de les eleccions generals del 2016 a Espanya.
Com a resposta a la crida d'aquesta formació amb vocació ciutadana, que va prendre protagonisme per recollir idees nascudes durant els anys d'indignació arran de la crisi, els ciutadans han donat força a Podemos amb un recolzament al carrer que pot considerar-se històric.
Imatge de Wassim Zabad.
Ús autoritzat.
La marxa del 31 de gener va ser presentada com un míting polític a cel obert en el qual els assistents pogueren atendre a les intervencions dels membres de Podemos.
Entre els discursos que es pronunciaven des d'un escenari, el públic es va apropiar dels eslògans més coneguts del Moviment Indignat.
Aquesta vegada, però, contràriament a les anteriors manifestacions, la indignació no era l'únic motiu de la concentració, sinó que també prevalia el desig d'unir forces per tal de canviar el sistema.
"Sí, es pot" va ser el crit més escoltat, així com en marxes d'altres anys, per expressar que els ciutadans se senten capaços d'acabar amb la corrupció a les institucions i amb una casta privilegiada que no mira pels interessos del poble.
"Somiem, però ens prenem els nostres somnis molt seriosament", va ser la frase més repetida de Pablo Iglesias, líder de Podemos, qui va organitzar la marxa per mitjà d'una campanya viral.
Va començar el discurs fent referència a Grècia, país que ha elegit al partit Syriza per formar un govern que s'oposi a l'elit europea.
Segons Podemos, Grècia és només el primer país que rebutjarà les mesures d'austeritat i vol que el segon sigui Espanya, amb Podemos al govern.
Va recalcar que Espanya s'enfronta a problemes de desigualtat, pobresa i exclusió, va denunciar la gestió dels diferents governs de les darreres dècades i va presentar propostes de canvi amb la intenció d'accentuar la necessitat de girar cap a l'esquerra: "2015 és l'any del canvi per a Espanya i per a Europa".
Diverses generacions escolten el líder de Podemos.
Imatge de David Fernández.
Diari Diagonal.
El líder va rendir homenatge als grups d'activistes que han lluitat i lluiten per defendre els drets de la ciutadania: els docents i estudiants que van formar una marea verda en defensa de l'educació, les bates blanques que es tancaren dins d'hospitals per defendre un sistema de sanitat pública, les dones que van lluitar pel dret a l'avortament, "els avis incansables" que han lluitat per una justícia social per a la generacions futures, els "estafats", que es van enfrontar a la banca, els treballadors migrants i els ciutadans que han lluitat per parar els desnonaments.
"Gràcies per ser el moviment popular que permetrà el canvi.
Mai més un país sense la seva gent", va concloure.
Els usuaris de Twitter han emprat les xarxes socials per compartir fotos i vídeos de l'esdeveniment, les raons per les quals participen en la marxa o fins i tot els seus somnis per a aquest dia:
El poble ha dit ja prou d'estafadors, corruptes i falsos patriotes... el canvi està en la nostra mà! #EsAhora31E pic.twitter.com/rwadufhEj2 — ZBelaus (@ZBelaustegui)31 de gener de 2015
Aquest dissabte el somni i l'esperança pel canvi inundaran Madrid:> 31E Cibeles-Sol 12H < #LaMarchaDelCambio pic.twitter.com/WHQi0uOs3L — Luis Rueda Martín (@luisrueda96)
Hui és un moment constituent.
És l'hora de la gent.
No oblidarem el #31e @ierrejon petant-la #EsAhora31E pic.twitter.com/SRcXdLECLZ — toret (@toret) 31 de gener de 2015
El llenguatge secret de la comunitat LGBT de Turquia
Dibuix de Sevval Kilic fet per Mine Bethet.
Cortesia de Mine Bethet.
Publicat amb permís de PRI.
Aquest article i un reportatge de ràdio de Dalia Mortada per a The World in Words fou publicat originàriament a PRI.org el 14 de gener de 2015 i es republica ara com a part d'un acord per a compartir continguts.
Sevval Kilic fa quasi 1.80 metres d'alçada.
Els seus cabells, en uns quants tons de castany, s'estiren fins a mitja espatlla i els ulls, delineats amb unes pestanyes llargues, semblen ametlles perfectament dibuixades.
Listen to this story on PRI.org »Té un dels somriures més grossos que he vist mai... i és contagiós.
Sembla molt més jove dels seus quaranta anys i li agrada de recordar els dies passats, quan guanyava molts calers.
“A la meva època”, recorda, “comprava, comprava com una boja… Sabates, només sabates.”
Això va ésser la dècada del 1990 quan Sevval vivia en un barri famós pels seus bordells il·legals.
Tenia dinou anys quan s'hi va traslladar.
Ara, aquells tranquils carrers al centre d'Istanbul llueixen com els anys 1990.
Però els sorolls que l'omplen són ben diferents.
Una senyora que neteja les finestres al tercer pis s'agafa un descans per a xerrar amb un veí que li diu hola des del carrer.
Ja no és ple, com en el passat, de nois elegint la seva aventura sexual per a la nit.
No hi ha xiulets provinents de les finestres com fa un parell de dècades, com el que Sevval llançava per atraure clients: “Psh psh, psh psh, aquí tens el camí”, explica Sevval, “o sfoot sfoot.”
Tan sols calia un so lleu i subtil per a atraure l'atenció dels nois.
A Turquia la prostitució és legal amb una llicència i els bordells estatals tenen un sever procés d'enregistrament.
Però Sevval i les seves col·legues no estan qualificades: l'estat no va aprovar, i encara no aprova, les dones transgènere ni els homes homosexuals.
Sevval no havia completat la seva transició per a convertir-se en dona quan es va enregistrar al seu bordell.
El carrer Ulker a Istanbul havia format part del barri vermell de la ciutat.
Foto: Dalia Mortada.
De fet, hi va arribar només amb la roba masculina.
Una de les dones més experimentades li va donar suport.
“Em va cuidar com una verdadera mare.
Em rentava, m'alimentava, em vestia, m'ho va ensenyar tot de la feina, sobre la discreció”, comenta.
La discreció incloïa fer servir un llenguatge secret o, com dirien els lingüistes, un argot conegut com a lubunca.
Sevval i les seves col·legues fan servir el lubunca quan parlen sobre la feina davant de clients o policies.
Utilitza frases i la gramàtica del turc, però algunes paraules s'hi canvien.
Hi ha mots per als cabells i el maquillatge, posicions sexuals i menes de clients.
“Posem que hi ha un client ric i una noia crida: 'És un client de cent dòlars!'
Això es coneix com a bir but baari", explica Sevval.
Bir és la paraula turca per a dir “un” i “but” significa cuixa o natges, com un gran tall de carn.
“Bari” és com dir “per fi”.
Són totes paraules turques, però la manera com es combinen té un significat que mai no entendria algú que no sàpiga lubunca.
Hi ha paraules d'aquest argot que vénen d'uns altres idiomes.
“Alguns dels elements centrals del lubunca provenen d'uns altres idiomes de les minories que no han estat gaire utilitzats en un cert temps”, explica Nicholas Kontovas.
Kontovas és un lingüista que ha estudiat l'origen del lubunca.
Explica que la majoria de les paraules deriven del romaní, la llengua dels gitanos que viuen a Turquia.
També hi ha mots del grec, del kurd i del búlgar.
Kontovas explica que els individus d'aquestes comunitats han estat, en més grau o menys, segregats per la societat turca i per això solen viure als mateixos barris de les ciutats.
Per això el lubunca té aquesta matriu estrangera.
Kontovas diu que les paraules del lubunca van íntimament lligades a aquests barris i als seus llocs de reunió principals.
La paraula turca per al bany d'estil otomà, per exemple, és hamam.
En lubunca és tato, que deriva de la paraula romaní per a temperat.
“El fet que hi hagi una paraula per a hamam és molt revelador.
Les varietats del llenguatge gai utilitzades anteriorment, com a mínim el que s'ha documentat, es feien servir predominantment als hamams, que és on es duia a terme la prostitució masculina durant l'imperi otomà”, explica Kontovas.
És clar, el lubunca ha evolucionat.
Els mots per als òrgans sexuals i les posicions ara són molt creatius.
Els termes per a coquetejar també són molt astuts.
Badem alikmak equival a clavar l'ull.
Badem significa ametlla, una referència òbvia a la forma de l'ull, descriu Kontovas.
“Hi ha una altra cosa que és genial, que és badem sekeri i significa “dolç d'ametlla”, i és agradable a la vista”, afegeix.
És molt semblant al polari, l'argot homosexual britànic que va causar furor els anys 1960 quan ésser homosexual encara era criminalitzat al Regne Unit.
Un exemple del polari seria: “Bona to vada your dolly old eek”, que significa “és agradable veure la teva cara bonica”.
Amb la despenalització de l'homosexualitat al país l'argot va caure en desús. Kontovas diu: “L'ús del polari va començar a decaure molt i la gent que s'hi interessava va haver d'anar als arxius a buscar als enregistraments i preguntar als membres més grans de la comunitat”. Com més gent faci servir el lubunca, la possibilitat que pugui desaparèixer com el polari sembla poc probable.
Com el polari, el lubunca existeix perquè encara és necessari actualment. No sols és probable que la feina dels homosexuals i transgènere continuï essent il·legal a Turquia, sinó que l'ús del lubunca ha crescut els últims anys.
Hi ha més membres de la comunitat LGBT, especialment homes homosexuals, que han adoptat aquest argot.
De vegades el fan servir per presumir, per declarar que formen part de la comunitat gai i mantenir, alhora, el secret al gran públic.
I ésser transgènere o treballador sexual pot ésser mal vist encara a la societat LGBT. Turgay Bayindir, per exemple, es va declarar gai a la universitat, però no en sabia res, d'aquesta comunitat.
Va sentir els seus nous amics fent servir el lubunca per diversió, però no l'entenia.
“Al principi em sentia incòmode, sobretot perquè s'associa amb dones transgènere que són prostitutes”, recorda en Turgay, que afegeix que això era considerat degradant.
Però es va saber sobreposar al prejudici després d'aprendre una mica més de lubunca i perquè certa gent encara necesitava usar-lo. La paraula “lubunya” és usada normalment per homes homosexuals i dones transgènere per a descriure's a si mateix, i s'ha introduït al vocabulari d'en Turgay.
Ell creu que potser no és tan dolent que el llenguatge secret es faci menys secret.
“Crec que l'exposició general seria bona i també faria que la comunitat lubunya tingués menys por de la gent quan comienci a conèixer el lubunca”, diu. Tot i això, a causa del fet que unes quantes paraules se n'han popularitzat, han deixat de fer-se servir a la comunitat de prostitutes.
Sevval, que va abandonar la feina sexual per a convertir-se en activista després de l'operació de canvi de sexe, diu que ja no en reconeix gaires paraules.
“Les noies s'inventen noves paraules que jo ja no entenc.
Això evoluciona, potser la societat també evolucionarà, de manera que el lubunca pugui ésser utilitzat per diversió i no sols perquè calgui”.
El podcast The World in Words és a Facebook i iTunes.
Amb el suport del National Endowment for the Humanities.
El nou primer ministre grec que sacsejarà l'ordre polític de Grècia
Analistes en matèria de política subratllen el risc d'un possible atac de Godzilla a Atenes, si SYRIZA triomfa a les eleccions. Mem tuitejat per @kgougakis
Els usuaris grecs de les xarxes socials han piulat sense descans durant un mes. No han deixat de fer-ho fins el 25 de gener, dia de les eleccions nacionals a Grècia, que prepara el terreny per a que Alexis Tsipras es converteixi en el valent nou primer ministre del país.
Tsipras, de 40 anys d'edat, es declara ateu.
No només ha estat un innovador per haver defugit amb cortesia de la clàssica cerimònia religiosa d'investidura davant l'Arquebisbe, líder de l'església ortodoxa grega, sinó també per ser el primer ministre més jove de la història grega des de 1865.
Això no és tot, però.
Per primera vegada en 40 anys, els dos partits polítics principals, el PASOK i Nova Democràcia han perdut el timó del nou govern. Nombroses famílies «tradicionals» amb una llarga història en la vida política grega han quedat finalment fora del parlament.
Molts grecs es despertaran demà a una Grècia sense PASOK ni Nova Democràcia en el govern per primera vegada en les seves vides.
Les causes
Tot va començar quan l'anterior parlament no va ser capaç d'aconseguir els vots suficients per elegir un nou cap de govern, un paper més aviat cerimoniós, i va provocar així que es convoquessin eleccions generals anticipades.
El partit de l'oposició va acusar el govern de sembrar el pànic a fi de guanyar el suport del vot a la presidència i evitar així les eleccions, mentre que l'exprimer ministre Andonis Samaràs advertia que «si el seu govern perdés, el país correria un risc catastròfic de tornar a les profunditats del deute de la crisi» i va assegurar que «negar-se a acceptar la selecció presidencial és xantatge polític».
El govern i el seu alarmisme, i els aliats en els principals mitjans de comunicació alertaven a tothora de la «fi del món» si Syriza arribés al poder, cosa que queda reflectida en aquest article d'un portal de notícies populars publicat el mes de desembre de 2014:
Tot indica que recorrerà al terrorisme polític amb lemes com ara «Syriza ens conduirà a la bancarrota», «Syriza ens portarà fora de la zona euro», «amb Syriza els caixers automàtics es quedaran buits», «ens anihilaran», etc. Com sempre!
Després de les votacions, el seu partit, Syriza, va obtenir només 149 dels 151 escons que es necessiten per a la majoria en un parlament de 300, aleshores Tsipras va arribar a un acord de coalició amb Grecs Independents (GI), partit populista de dreta (que va obtenir només el 4,74% de vots).
Els analistes esperen amb ulls atents veure com cooperen els dos partits; a més de l'oposició a la troika que comparteixen, cadascú té una agenda totalment diferent.
NO estic contenta amb la decisió de Syriza de formar coalició amb GI.
Són racistes, homòfobs i uns sonats antisemites.
En una publicació amb el títol «Grècia es despertarà a un món diferent», el bloguer Teacherdude sintetitza de manera convincent la coalició entre Syriza i GI:
L'elecció de Grecs Independents haurà sorprès molts observadors, especialment aquells que viuen a l'estranger; els pot resultar difícil de comprendre una unió entre un partit radical socialista i un altre conservador nacionalista. Tot i així, per a Syriza constitueix la menys dolenta de les opcions possibles.
Es confiava en que el candidat més obvi per aquesta coalició hauria estat el Parit Comunista Grec (KKE) però, per a qualsevol vagament assabentat de la política grega, aquesta unió és impossible ja que el KKE no cedirà mai en els seus principis radicals com ara abandonar la Unió Europea, la zona euro i l'OTAN.
D'aquesta manera, Grecs Independents, que havien estat titllats moltes vegades de grup de teòrics de la conspiració d'extrema dreta i racistes , han entrat finalment al govern .
Tanmateix, el líder de GI, Panos Kammenos, que ha mostrat contínuament la seva oposició a les mesures d'austeritat que la troika els imposa, potser amb la seva participació calmi els grups de grecs més conservadors que opinen que no deixaran en les mans de «radicals salvatges» la decisió absoluta sobre les qüestions de defensa i l'ordre.
Tsipras, tot un pioner
De tornada a la natura no convencional del nou primer ministre, aquest article resumeix «tots els rècords» que Tsipras ha batut:
El primer ministre més jove (40 anys).
El primer ministre nat després de la "Metapolítefsi"
El primer primer ministre grec i ateu.
El primer primer ministre grec solter; només ha fet un contracte de convivència.
El primer primer ministre grec que no ha batejat els seus fills, però sí ha fet una cerimònia de nomenament civil.
6.
El primer primer ministre grec que ha pres la possessió del càrrec en una celebració civil en lloc del clàssic acte religiós.
7.
El primer primer ministre que assisteix a la cerimònia d'investidura sense corbata.
8.
El primer primer ministre que prové de la classe social mitjana i no de les «famílies polítiques» tradicionals.
A Grècia, un país on Església i Estat treballen junts, «cada alt càrrec públic, dels socialistes als dictadors de dreta, ha assumit el càrrec amb rituals i rodejats de Bíblies, creus i de tant en tant aigua beneïda».
Enguany però, Alexis Tsipras va visitar l'arquebisbe d'Atenes per anunciar-li que no requeria els seus serveis i, per aquells que volguessin un jurament religiós, invitaria un clergue menor.
Un avanç com aquest no podia passar desapercebut per als usuaris de Twitter a Grècia:
Vuit membres del nou govern (principalment de GI) opten per la presa de possessió religiosa a #Grècia
Veure un govern grec prestar jurament polític és tan estrany com veure un ós polar a l'Acròpolis.
Això no té precedents, sense sacerdots.
Digueu el que voleu sobre Tsipras, però no hi ha sacerdots.
En el primer comunicat de premsa oficial com a partit de l'oposició, ND va desaprovar el nou acte d'investidura secular del nou govern.
El senyor Tsipras ha començat molt malament.
Pareix donar l'esquena a una llarga tradició de la nació hel·lènica, trajectòria que ha anat lligada al cristianisme ortodox.
La primera setmana de Tsipras com a primer ministre
Després de jurar el càrrec, Tsipras va visitar el Memorial de la Resistència Nacional de Kessariani en honor als grecs afusellats per nazis i aliats durant l'ocupació nazi en la Segona Guerra Mundial.
Etern record a vosaltres, germans, els vostres cossos van caure en una lluita justa i honrada.
L'esdeveniment va tenir lloc la vigília del 70 aniversari de l'alliberament dels presoners del camp de concertació i exterminació nazi d'Auschwitz:
Merkel, que avui celebrarà el 70 aniversari d'Auschwitz, ben cert que apreciaria que Tsipras retés homenatge als combatents grecs contra els nazis.
Diversos internautes no van acollir favorabement els moviments audaços de Tsipras:
Jura civil, ofrena floral al sacrifici dels combatents de la Resistència Nacional Grega.
Aquest no és un primer ministre grec.
A Grècia també és una tradició en política que l'anterior primer ministre rebi i doni la benvinguda al nou primer ministre en el Palau Maximos, residència oficial i oficina del primer ministre.
Però l'esdeveniment no va comptar pas amb la presència de l'exprimer ministre Samaràs.
Aquest fet va ser criticat fins i tot pels conservadors. Diu així el portaveu de l'anterior govern, Evàngelos Antonaros:
Són comportaments problemàtics que demostren com és el partit polític.
La grandesa en la derrota és la diferència categòrica que defineix un gran líder.
El pitjor primer ministre des de la Metapolítefsi completa el seu càrrec com cal: des de la nimietat.
Alba Daurada va obtenir 38.000 vots aproximadament i un escó menys que el 2012.
És un bon començament, tot i així encara s'ha situat tercer en les eleccions.
«El 40-50% de la policia d'Atenes va votar Alba Daurada.»
Un dels majors reptes per a Tsipras.
L'Argentina crea un Registre d'intèrprets de llengües indígenes
Indígenes Pilagà de la província de Formosa a l'Argentina - Imatge: Laura Schneider
Seguint el cas de la Reina Maraz, una quítxua boliviana que va ser detinguda a l'Argentina durant tres anys sense saber-ne la raó, les Corts de la província de Buenos Aires han aprovat el Registre de traductors de llengües indígenes.
Segons una investigació de l'Instituto Nacional de Asuntos Indígenas (INAI) de l'any 2004-2005, basada en l'Enquesta complementària de comunitats indígenes, es va reconèixer l'existència de 38 comunitats originàries a l'Argentina.
La pàgina de Facebook "Rangoon Revealed" explica la història personal de cada birmà
"Cuso trossos de roba per a viure i el meu marit es guanya la vida conduint bicitaxis.
Guanyo 2000 kyats (1,70 €) al dia recollint peces de roba velles, les adobo i les torno a vendre al mercat.
Tenim tres fills i fem el que podem per criar-los.
Però, sabeu, per molt que diguin els cretins que tenim de polítics, amb 2000 kyats al dia no n’hi ha prou ni per a mantenir una sola persona.”
Imatge autoritzada de la pàgina de Facebook “Rangoon Revealed”.
Un grup d’adolescents de Myanmar va crear una pàgina de Facebook anomenada "Rangoon Revealed" , (Descobrint Rangoon) que ens permet contemplar des d’un altre punt de vista la vida quotidiana dels habitants de Yangôn , l’antiga capital de Myanmar.
A l’època que Myanmar encara es deia Birmània, Yangôn es deia Rangoon.
Aquesta pàgina, “Rangoon Revealed”, que Thaw Htet i Zwe Paing Htet van crear, pretén “explicar la història personal dels birmans, un per un”. Per a fer-ho pengen fotos d’habitants de Yangôn i hi adjunten una breu descripció de la seva vida.
Quan Global Voices va preguntar als dos joves habitants de Yangôn què els havia incitat a començar aquest projecte en línea, ells van respondre que desitjaven que els lectors sabessin més coses de la vida dels birmans corrents.
I van afegir:
Volem cedir la paraula als més pobres i a aquells que lluiten per sobreviure.
Sens dubte hi ha estrangers que pensen que la situació a Myanmar ha millorat molt.
Però del que no s’adonen és que les condicions de vida en alguns casos han esdevingut molt més difícils.
Algunes imatges ja són virals a Myanmar, com la fotografia d’aquí sota que mostra un conductor de bicitaxi:
Imatge autoritzada de la pàgina de Facebook "Rangoon Revealed".
La imatge va acompanyada d’una nota de l'home jove fotografiat:
Tinc un germà bessó que se m’assembla però que és molt intel•ligent.
Jo em vaig examinar tres cops de l’examen de 9è curs i tots tres el vaig suspendre, llavors vaig decidir posar-me a treballar com a conductor de bicitaxi per a cobrir les meves necessitats.
Mentre jo treballava dur, el meu germà va seguir els estudis i va obtenir 4 premis als exàmens finals d'11è curs.
Gràcies a "Rangoon Revealed", Thaw Htet espera poder lluitar contra els que a priori jutgen els conductors de bicitaxi com a mandrosos, mentre que la majoria treballen dur per a poder criar la família.
Aquí sota trobem altres imatges d’habitants de Yangôn, les històries dels quals es van compartir a la pàgina de Facebook:
Estic separada i no és una cosa gaire ben vista en aquest país.
Tot i que guanyo prou diners per a satisfer les meves necessitats, la gent em critica i sovint em diuen 'mote-soe-ma', un terme pejoratiu que significa caçadora.
És com si pensessin que les dones no podem escollir.
Quin és el millor moment que ha passat amb el seu fill?
"No tinc cap millor moment, cada instant és una benedicció".
Estic content quan tinc molts clients, sinó, si no venc prou, el cap em renya.
Vinc d’un poblet de la regió de Magwe i vaig venir a Yangôn per a treballar.
Sóc lluny dels pares però els ajudo a viure amb els diners que guanyo venent bunyols.
Fa 20 anys que transporto cordes.
He vist Myanmar canviar i vet aquí el que en penso: l’educació és vital.
Vosaltres, els joves, teniu l’oportunitat de poder aprendre.
Treballeu dur ara, així no patireu en el futur.
Sobretot no caigueu mai en aquest error fatal.
Netejo tovalloles i estovalles dels restaurants.
Penso que les úniques feines que puc fer són les que no vol fer ningú.
Quin ha estat el moment més feliç de la teva vida?
Quan la meva dona va tenir un nen.
Quin ha estat el moment més trist de la teva vida?
Quan aquest nen va morir.
La política lingüística torna al primer pla a l'Afganistan
Les províncies de l'Afganistan escrites en paixtu.
Els tadjiks i altres minories ètniques de parla dari temen que la seva llengua es vegi dominada com a resultat del poder polític paixtu.
Imatge de Wikipedia.
Salahuddin Rabbani, el nou ministre d'Afers Exteriors de l'Afganistan, fill de l'expresident assassinat Burhanuddin Rabbani, ha rebut un allau de crítiques per haver començat el seu discurs de preinvestidura al parlament afganès en paixtu.
Les crítiques més airades li arriben des dels membres de la seva pròpia ètnia, de parla dari, que se senten traïts pel fet que parlés en una llengua que no és la seva.
Segons la constitució d'aquest país, el paixtu i el dari són les dues llengües oficials de l'Afganistan.
Si bé en els darrers dos segles tots els governants que ha tingut el país tret de dos —Habibullah Kalakani i Burhanuddin Rabbani— han estat d'ètnia paixtu, el dari, el nom amb què es coneix el persa a l'Afganistan, és, de fet, el més utilitzat dels dos en forma escrita.
A més, el dari és la llengua de diversos grups ètnics no paixtu del país, incloent-hi la gran minoria tadjik, de la qual prové Rabbani.*
Poc després del discurs del 27 de gener, Abdullatif Pedram, líder del Partit Nacional del Congrés de l'Afganistan, d'ètnia tadjik, va escriure una publicació molt comentada a Facebook en què criticava la nova coalició de govern de l'Afganistan, titllant-la d'"il·legal" i "anticonstitucional", i afegia que Salahuddin Rabbani ha "traït llengua materna i la cultura persa".
Quan Salahuddin comença el seu discurs en paixtu, transmet la idea que el paixtu és la llengua principal del país, i per tant, els representants d'altres països arribaran a la mateixa conclusió.
Això és una infidelitat a la llengua materna i a la rica cultura persa.
Respecto i estimo totes les llengües del meu país, incloent-hi el paixtu.
Però és una qüestió de justícia.
El persa és la llengua de la majoria de la gent (a l'Afganistan).
Molts s'han mostrat d'acord amb ell:
Benvolgut doctor, tens tota la raó.
Què més es pot esperar dels qui mercadegen amb la seva identitat?
D'altres acusen Pedram de nacionalisme.
Ahmad Wali Hakimi li recriminava:
Senyor Pedram, és una llàstima que malgasti la seva educació i la seva inestimable vida (discutint) coses inútils.
Ha traït la nació, està malalt.
Un altre, Fazl Azizi, recordava la doble nacionalitat del nou ministre d'Afers Exteriors, un factor que va fer retardar el seu nomenament:
Fet i fet, podria parlar en anglès, ja que té la nacionalitat britànica.
En realitat, els mitjans afganesos van informar que la càmera baixa del país havia aprovat revocar la nacionalitat britànica de Rabbani el 26 de gener, cosa que va permetre que fos acceptat com a ministre d'Afers Exteriors el 27 del mateix mes.
El parlament afganès encara s'ha de pronunciar sobre la meitat dels candidats a ministre nomenats pel president Ashraf Ghani, molts dels quals són també ciutadans de dos països.
Tant Ghani, que es defineix com a d'ètnia paixtu, com els que foren rivals seus a la presidència, varen treballar per construir coalicions ètnicament diverses durant la campanya per a les eleccions de principis d'any .
Ghani, per exemple, va incloure Ahmad Zia Massoud , d'ètnia tadjik i germà del llegendari comandant de l'Aliança del Nord, Ahmad Shah Massoud al seu equip presidencial.
Molts tadjiks van criticar Ahmad Zia Massoud per fer costat a Ghani en lloc del seu rival per a la presidència, Abdullah Abdullah, mig paixtu mig tadjik, qui fou un dels amics més propers d'Ahmad Shah Massoud abans que fos assassinat l'any 2001.
Rabbani, que fou ambaixador de l'Afganistan a Turquia el 2011, s'ha format a l'estranger i és vist com un tecnòcrata, malgrat tenir forts vincles tribals entre els tadjiks, que ha heretat del seu pare.
Si amb el seu discurs en paixtu provava de suavitzar les diferències ètniques i lingüístiques del país, sembla que en comptes d'això les ha agreujades encara més. * Trobareu un mapa lingüístic de l'Afganistan aquí.
El mapa és només una aproximació i pot contenir errors.
La primera escola a Haití que impartirà classes en crioll i no pas en francès
Una alumna de 5è curs a l'escola Matenwa Community School a Haití.
Amy Bracken (Ús autoritzat)
Tant aquest article com el reportatge, que Amy Bracken ha fet per a The World in Words (en cat. El món en paraules), van aparèixer a PRI.org per primera vegada el 22 de desembre de 2014 i es van tornar a publicar com a part d'un acord de contingut compartit.
Frandy Calixte és un jove d'11 anys que viu a un petit poble d'una illa d'Haití, la Gonâve, una part del país que és propensa a patir fortes sequeres.
M'hi acosto i pregunto al nen què vol ser de major, em contesta que vol ser infermer, «metge!» corregeix immediatament la seva mare i ell canvia la resposta.
Listen to this story on PRI.org »
Gairebé tothom és agricultor en aquesta illa.
Els estudis superiors són una cosa pràcticament extraordinària.
Però Frandy va contra corrent, tria una altra escola diferent, la Matenwa Community School, que es troba a l'altre extrem del camí rocallós de la casa de Frandy.
Aquest centre educatiu trenca també les normatives de l'educació haitiana.
A l'inici d'un consell escolar, els estudiants s'aixequen i comparteixen les opinions sobre les classes: des d'una lliçó que els ha agradat a, fins i tot, la conducta dels companys o dels professors.
A classe, els estudiants estan seguts en un cercle, una filosofia d'aprenentatge amb el propòsit de veure's entre ells, escoltar-se i tractar-se des del respecte.
Encara hi ha un altre element essencial en el mètode d'ensenyança de l'escola. El personal docent diu: «Ensenyem en la llengua materna dels alumnes, crioll, en comptes de francès».
S'estima que només un 5% dels haitians s'expressen amb fluïdesa en francès, tot i que encara és la llengua que apareix en els llibres que el govern subvenciona.
La mare de Frandy, Madame Frantz Calixte, va dir que quan era a l'escola, no recordava haver après mai francès.
Li vaig demanar com va superar els estudis, ella va riure i va dir: «No vaig aprovar cap examen realment».
I els seus fills?
«Ells aprendran millor que jo» diu la mare.
A Abner Sauveur, que va néixer a Matenwa, també li impartien les classes completament en francès, no era capaç d'entendre res.
Assegura Abner que quan els professors es frustraven amb la barrera lingüística agredien verbal i físicament els alumnes.
«Per la manera en què m'etzibaven, vaig assabentar-me que el sistema educatiu anava malament.
La gent no pot aprendre d'aquesta manera».
Abner mai no va acabar l'institut.
L'any 1996 però, el professor nord-americà Chris Low i ell van fundar l'escola Matenwa Community que, segons ells, proporciona una «educació que permet que els alumnes s'expressin i comparteixin les seves idees. Un ensenyament que els permetrà aprendre millor».
L'ús del crioll era imperiós.
Matenwa Community School imparteix classes amb llibres en crioll fins al 3r curs, moment en què el francès entra a formar part com a segona llengua, ja que els llibres d'assignatures com geografia o història només estan disponibles en francès.
Els cofundadors de Matenwa Community School tenen l'esperança que un dia tots els llibres estiguin disponibles en francès i en crioll.
Per a la primària, l'administració recapta fons per comprar llibres en crioll i els alumnes fan el que poden.
Kervenson Succès, un alumne de 5è curs llegeix un llibre escrit per un altre estudiant, «Una cura per a ser una plaga», imprès en crioll, francès i anglès.
Amy Bracken (ús autoritzat)
Amb tot, molts pares creuen encara que el francès és l'autèntica llengua de l'ensenyament, sobretot en els cursos de preescolar.
Segons els pares, l'ortografia i la gramàtica tenen unes bases més sòlides que les del crioll i, segons la creença popular, com més aviat s'ensenyi el francès, els nens seran millors.
«Quan l'escola Matenwa Community va començar, van ser uns moments molt difícils», diu Abner.
«Hi ha hagut pares que han canviat els seus fills d'escola perquè impartim les classes en crioll».
Més tard, aquests mateixos pares han tornat a matricular els nens al nostre centre.
En l'actualitat, els líders polítics, com ara el primer ministre, demanen i fomenten la docència en crioll, afirmen que l'escola Matenwa Community School és un exemple a seguir.
Jonès Lagrandeur, un superintendent que té més de 200 escoles al seu càrrec a l'illa de la Gonâve, d'entrada també es va oposar a aquesta idea de docència en crioll.
«I tant, perquè nosaltres vam rebre una educació diferent», explica el superintendent.
«Després vam entendre-ho.
Abans era escèptic, ara però, en sóc un fan acèrrim.
Des que el centre es va instal·lar, hem marcat un dia en una pàgina de la història».
L'escola també ofereix una formació en «llengua materna» tant al personal docent del país, com a les escoles dels voltants que són les que hi solen anar.
Lagrandeur declara que és la raó perquè els exàmens nacionals enguany han obtingut les millors qualificacions de l'illa.
Michel DeGraff, un lingüista haitià que treballa per al MIT, afirma que els exàmens demostren que les habilitats lectores dels alumnes criolls de Matenwa Community School són gairebé tres vegades més elevades que la mitjana de les 84 escoles avaluades per el Banc Mundial.
DeGraff afirma que l'educació només en francès no funciona tan sols escoltant la gent estudiar.
A causa d'aquesta mena d'ensenyament «molt sovint quan parlen o escriuen, cometen errors o tallen les oracions a la meitat, i aquestes faltes volen dir que no entenen el que estan estudiant».
Continuen amb el mateix sistema que quan jo estudiava, el crioll era neutralitzat i menyspreat a l'escola.
Avui dia, DeGraff, com a membre de la nova Acadèmia Criolla, té l'objectiu de promocionar aquesta llengua en totes les àrees.
Ara bé, en primer lloc a l'educació, amb eines per ajudar als professors a ensenyar ciència en crioll i la traducció de 21 jocs d'ordinador de matemàtiques en crioll.
De tornada a Matenwa Community School, vaig visitar-la un divendres, dia que l'equip docent estava en el curs de llengua materna.
Han rebut punters i llibres i han discutit els mètodes per ensenyar un gran nombre de gent.
«Al començament érem els únics que impartíem classes en crioll», diu Abner Sauveur, el cofundador de l'escola.
«Ara 10 escoles vénen aquí per formar-se cada mes.
Quan veig aquesta experiència crec que d'aquí a 15, 20, 30 anys, pot ser ja hauré mort i tot, és possible que el sistema hagi canviat completament a Haití».
Sembla que els manuals que distribueix Abner a les sessions de formació no tenen res a veure amb l'ensenyament en crioll.
En aquests manuals veiem, entre altres, com detenir càstigs corporals, la bona comunicació amb els alumnes i la protecció dels nens contra l'abús sexual.
En vista de tot això, Matenwa Community School és un referent per les classes en crioll o bé per l'atenció que posen en els drets dels nens?
Vaig preguntar als professors: Aquesta escola influiria del mateix mode si les classes fossin en francès?
La resposta: Això mai no hauria pogut passar en francès.
El podcast de The World in Words el podeu trobar a Facebook i iTunes.
Peticions d'última hora per aturar l'execució de dos traficants de drogues australians a Indonèsia
Keep Hope Alive - cortesia d'Amnistia Internacional Austràlia
El temps s'acaba per als dos traficants de drogues australians Myuran Sukumaran i Andrew Chan condemnats a ser executats a Indonèsia.
Formen part de la banda Bali Nine , els membres de la qual van ser arrestats l'any 2005 a Denpasar.
Les peticions d'indult presidencial i els recursos judicials han estat rebutjats.
El Primer Ministre australià Tony Abbott declara haver fet tot el que ha pogut, però diu que no entrarà en una “diplomàcia de megàfon”, segons el Jakarta Post .
Molta gent, però, no n'està convençuda:
No oposar-se a l'execució dels teus propis ciutadans és, en si mateix, una forma de diplomàcia de megàfon.
Una enquesta d'opinió feta a Austràlia és també motiu de controvèrsia .
La pregunta era: "En la seva opinió, si un australià és condemnat a mort en un altre país per tràfic de drogues, la pena s'hauria d'executar?" Hi va haver un 52% de respostes afirmatives a l'enquesta telefònica.
La mida de la mostra i el mètode han estat criticats.
Per altra banda, l’emissora de ràdio Triple J de l’ABC (en català "Corporació de Radiodifusió australiana) s'ha enfrontat a les crítiques rebudes per l'enquesta:
Daily Mail AU, és exagerat pensar que una enquesta de Triple J pugui conduir a l'execució de Sukumaran i Chan.
El govern d'Indonèsia ha estat utilitzant l'enquesta per justificar la seva decisió:
Indonèsia utilitza l’enquesta de Triple J per justificar les execucions dels dos membres de Bali Nine.
A Austràlia, l'opinió pública està certament dividida.
L'artista Ben Quilty es declara contrari a la pena de mort per als dos traficants.
Reclama a la ministra d'Afers Exteriors, Julie Bishop, que viatgi a Indonèsia:
"Bali 9: Per què no encendré cap espelma per als condemnats Sukumaran i Chan" - un article coratjós de Garry Linnell.
El professor universitari Patrick Stokes ha parlat dels arguments a favor i en contra de la pena de mort en el cas de Bali Nine, i de com no advocar per la pena de mort , i conclou:
El governador de Bali, Made Mangku Pastika, ha dit que les execucions s'han de dur a terme, però no a Bali.
Sembla correcte que passin coses com aquesta, sempre que no passin aquí, on hem d'afrontar la realitat de que l'Estat posi fi a una vida, allò que significa disparar a un home lligat a un pal .
Lamentablement, molts australians semblen estar-hi d'acord.
Mentre el Primer Ministre Abbott buscava suports per a les noves lleis de conservació de dades , es qüestionava el paper de la Policia Federal Australiana (AFP) d'avisar les autoritats indonèsies:
Amb Abbott al costat de la AFP amb la maniobra mediàtica contra el terror, per què no demanar una investigació sobre el paper de la AFP de cedir Bali9 a Indonèsia?
L'etiqueta de Twitter #IStandForMercy (Jo defenso la clemència) és una altra mostra de suport en línea:
Amb la meva filla encenent espelmes a favor de la clemència.
Ningú no mereix la pena de mort, no importa el crim que hagi comès.
Alguns a Twitter es pregunten si hi podria haver un element racial entre els que critiquen la campanya per salvar els dos australians:
Em pregunto quina opinió tindria la gent si els dos homes de Bali 9 al corredor de la mort fossin blancs.
Mentrestant, la vigília continua:
Vine aquest vespre a la vigília per abolir la pena de mort i mantenir l'esperança.
Hi ha planejada una concentració a Martin Place, Sydney, l'escenari de la recent crisi d'ostatges .
Ser membre del Parlament a Uganda és un negoci lucratiu
Ser legislador a Uganda és un negoci lucratiu com la Prudence explica :
Amics, ser membre del Parlament a Uganda és un bon negoci.
Tot el que es necessita és comprar la teva entrada al August House amb unes quantes bossetes de sal, sabons, sucre i promeses a l'esglèsia local.
Assegura't que la teva documentació acadèmica és correcta perquè quan el teu oponent descubreixi que les teves qualificacions són deficients, pot ser una de les raons per les que pots ser expulsat.
En aquest treball guanyaràs grans quantitats de diners tant si vas a les sessions com si estas a la granja atenent al bestiar, viatjaràs a l'estranger amb bones dietes, pots quedar-te en silenci a les sessions del Parlament, jugar al solitari amb el teu iPad o fer una becaina que ningú et responsabilitzarà.
Tempestes de sorra asfixiants colpegen l'Iran
"Durant aquests últims dies l'Iran està trist, la província del Khuzestan està rodejada de pols. #mustseeiran #Iranlandscape #KhuzestanCantBreathe" Piulat per l'usuari de Twitter @IranLandscape el 13 de febrer del 2015.
Aquest article va aparèixer per primera vegada a Arseh Sevom i es publica aquí com a part d'un acord d'intercanvi de continguts.
Durant els últims anys, les tempestes de sorra a les províncies de l'oest i del sud de l'Iran han esdevingut un problema mediambiental greu que posa en perill la salut i el benestar de milions de persones del país i del voltant de la regió.
Els residents estan utilitzant l'etiqueta #KhuzestanCantBreathe (el Khuzestan no pot respirar) per fer-se ressò del problema.
El Khuzestan és la província de l'Iran on es troba Ahwaz: la ciutat més contaminada del món.
Un cop d'ull a un mapa en temps real dels vents del món ens mostra vents que entren pel sud-oest de l'Iran provinents de diverses ubicacions incloses l'Iraq, l'Aràbia Saudita i el nord-est d'Àfrica.
L'equip de futbol d'Ahwaz, el Foolad FC, ha publicat recentment a Twitter imatges de jugadors entrenant enmig de l'aire contaminat:
Això és Ahwaz.
Onze ONG han escrit a funcionaris de l'ONU per alertar dels problemes que sofreix el sud-oest de l'Iran i els han demanat que pressionin el govern perquè respongui a la crisi.
La carta es pot llegir aquí.
Entrevista amb Sam Khosravi
Les tempestes de sorra intenses han enfosquit el cel i han destruït la terra a ciutats com Ahwaz al sud-oest de l'Iran.
Aquestes tempestes han contribuït a fer que Ahwaz sigui la ciutat més contaminada del món.
Sam Khosravi
Arseh Sevom ha demanat a l'investigador mediambiental Sam Khosravi que ens parli sobre l'origen de les tempestes de sorra i els nivells alts de contaminació.
Li hem fet unes quantes preguntes.
El Khuzestan està sofrint com a conseqüència de la contaminació industrial, igual que Teheran?
Per què ha augmentat la freqüència i la severitat de les tempestes durant els últims anys?
Ens pots explicar l'origen de les tempestes de sorra i de pols?
Bàsicament, les tempestes de pols poden tenir diversos orígens, ja siguin industrials o naturals.
Els informes actuals sobre el que està passant a l'Iran ens mostren que aquesta afluència sobtada de tempestes de sorra no tenen únicament una causa industrial.
Hi deu haver una font que provoqui aquestes tempestes de sorra.
Fins ara s'han identificat tres fonts d'aquest desastre natural i humà.
Les imatges de satèl·lit mostren que Síria i l'Iraq han tingut un paper fonamental durant un cert període de temps.
Els deserts de l'Àfrica del Nord són una altra font de sorra i de pols.
Uns estudis realitzats a la Universitat de Teheran mostren que les tempestes també són causades per la degradació dels maresmes.
Per tal d'establir una causa precisa, necessitem dur a terme més investigacions independents.
Les tempestes de sorra no són un fenomen nou a la regió.
Per què s'ha creat una situació tan alarmant per a la gent i la regió?
La combinació dels canvis atmosfèrics amb la deterioració dels recursos hídrics i la desaparició de les barreres naturals han empitjorat les tempestes.
Alguns models prediuen encara més tempestes en el futur (proper).
Com es pot resoldre aquesta crisi mediambiental?
A l'Iran, hem tingut aquesta mena de tempestes des de fa molt de temps. Penseu amb el vent “Nashi” a la part sud del país, per exemple.
El problema és que, en comparació amb el passat, la intensitat i la freqüència d'aquesta mena de tempestes ha augmentat.
No existeix cap solució a curt termini.
El problema no va sorgir de la nit al dia, ni tampoc no es pot resoldre ràpidament.
A curt termini hem de pensar en la salut dels habitants de la regió i proporcionar-los eines per mitigar els efectes de les tempestes.
S'haurien de disminuir les hores laborals a les organitzacions governamentals, els grups humanitaris haurien de ser actius en diverses zones de la regió i les cases haurien d'utilitzar sistemes de ventilació.
Les solucions a llarg termini són bastant difícils.
Es necessita temps i diners.
En vista de la situació actual a l'Orient Mitjà, especialment a Síria, l'Iraq i l'Iran, és poc probable que es faci res.
Cal un gran esforç per poder reviure els ecosistemes morts.
És bastant difícil però crec que és possible.
Això és una traducció d’una entrada originàriament escrita en persa.
Tuiteja en la teva #LlenguaMaterna per celebrar la diversitat lingüística en línia
Dret d'ús: CC BY-NC 2.0 (Creative Commons).
De les 7.000 llengües que es parlen al món, aproximadament, només se'n pot trobar una petita part a Internet.
A la plataforma de Twitter, el 85% dels tuits s'escriuen en un de només vuit idiomes, segons un estudi, la qual cosa no reflexa exactament la diversitat cultural i lingüística del planeta.
Tot i que cada vegada més comunitats estan començant a descobrir les possibilitats de compartir la seva llengua per Internet, encara es pot fer molt més per tal de donar a conèixer i destacar aquests esforços.
Pel Dia Internacional de la Llengua Materna, el 21 de febrer, Rising Voices, juntament amb els nostres col·laboradors, The Living Tongues Institute (Institut de les Llengües Vives), Endangered Languages Project (Projecte de les Llengües en Perill d'Extinció) i Indigenous Tweets (Tuits Indígenes), així com una àmplia sèrie de col·laboradors participants, s'uniran per llançar la campanya: "Tweet in Your #MotherLanguage" ("Tuiteja en la teva #LlenguaMaterna").
A través d'aquesta campanya en línia, volem reconèixer i encoratjar als usuaris d'Internet que comparteixen la seva llengua a Twitter, amb una atenció especial a les llengües indígenes, les que estan en perill d'extinció i les que són minoritàries; totes aquelles que podrien no estar tan ben representades en línia.
Participar és ben senzill:
Pas 1: Tuiteja en la teva llengua materna
• Tuiteja utilitzant la teva llengua materna durant tot el dia. • Comparteix: "Per què és tan important utilizar la teva llengua a Internet?"
• Tuiteja salutacions o aquelles paraules o frases que prefereixis en la teva llengua. • Tuiteja una traducció per tal d'encoratjar als parlants d'altres comunitats lingüístiques indígenes o minoritàries.
• Afegeix l'etiqueta #LlenguaMaterna.
• Afegeix l'etiqueta de la llengua (per exemple: #Lakota, #Yoruba).
Pas 3: Uneix-te a la conversa!
• Busca altres persones que utilitzin l'etiqueta #LlenguaMaterna i retuiteja'ls. • Busca l'etiqueta de la teva llengua materna i segueix a tots aquells que la tuitegin. • Connecta amb altres persones que també celebrin la diversitat lingüística.
Per a més detalls sobre com participar-hi, fes una ullada al web de la campanya.
Per què Tuitejar en la teva #LlenguaMaterna?
Malgrat l'augment del nombre d'idiomes que s'utilitzen en línia, per a moltes comunitats encara és un desafiament el fet d'intentar comunicar-se a través dels mitjans de comunicació.
A algunes llengües els manca un teclat que permeti als usuaris escriure en el seu idioma, i en moltes parts del món encara no tenen la connectivitat adequada, excloent-los de les converses en línia.
No obstant això, la comunicació a Internet ha demostrat ser una part important de la preservació i la revitalització de les llengües.
Les eines digitals de fàcil ús permeten que més persones puguin crear continguts en el seu idioma, i l'Internet facilita la connexió dels parlants d'aquestes llengües, independentment de les distàncies geogràfiques.
Aquesta campanya posarà èmfasi al treball de molts individus i grups compromesos a utilitzar les seves llengües a Internet, molts dels quals poden ser considerats "activistes digitals de llenguatge" pel seu paper en la reducció de distàncies i encoratjar una nova generació de parlants.
Tenim la sort de comptar amb la participació d'"ambaixadors" com Rodrigo Pérez (@ISF_MX), de Mèxic, el qual tuiteja regularment en la llengua zapoteca i Ignacio Tomicha Chuve (@MonkoxBesiro), de Bolívia, el qual tuiteja regularment en l'idioma bésiro (Chiquitano) i també va crear aquests vídeos, estenent una invitació per participar a la campanya.
Pròximament s'afegiran més vídeos d'ambaixadors a la llista de reproducció:
Gràcies a l'ajuda de moltes persones d'arreu del món, la página web de la campanya ja s'ha traduït en més de 25 idiomes, entre ells l'odia, el sena, i el lezgian.
Moltes d'aquestes traduccions provenen de membres del Projecte Lingua de Global Voices, una comunitat de traductors voluntaris.
Amb la vostra ajuda, podem pavimentar el camí per un Internet més multilingüe, on les diferents llengües se celebren i no s'exclouen.
Tot el que cal és un tuit o un retuit!
Un test ecològic: el test indi de fibra de coco
Testos de fibra de coco: contenidors ecològics i molt econòmics.
Dret d'ús: CC-by-SA 4.0.
Els testos de la imatge de dalt estan fets de fibra de coco, un producte considerat de rebuig en la producció del coco.
Aquesta fibra és natural i s'extreu de dins de la closca dura del coco i del revestiment exterior.
Normalment s'utilitza pel revestiment de sòls, per estores, matalassos, cordes i catifes teixides.
La fibra de coco constitueix aproximadament un terç de la fruita i és biodegradable.
Com a rebuig, aquest producte s'acostumava a llençar, però cada vegada més està sent utilitzada com a contenidor o com a fertilitzant i substrat, ja que la fibra es descompon poc a poc i de forma natural, i en trenta dies es pot convertir en un fertilitzant 100% natural que beneficia les plantes.
Utilitzant aquests testos de coco, que poden plantar-se directament a la terra, es podrien eliminar els 100 milions de testos de plàstic que acaben a les escombraries.
El Cocus nucifera creix en molts països tropicals, però s'explota comercialment en països com: l'Índia, Tailàndia, Sri Lanka i les Filipines.
Les cordes de fibra de coco s'utilitzen des de l'antiguitat i es troben a la història de l'Índia i d'Aràbia.
L'Índia suma el 60% de la producció mundial de fibra de coco, i entre l'Índia i Sri Lanka produeixen conjuntament el 90%.
L'Índia, fins i tot, ha millorat la seva balança comercial amb 2.200 milions de rupies (uns 37 milions de dòlars americans) entre el 2011 i el 2012 amb aquest producte, i pensa incrementar en cinc vegades les seves exportacions, degut principalment a la demanda dels països del Golf.
Aquests testos de fibra de coco són un producte interessant per a tots aquells interessats en la jardineria orgànica.
Un test per germinar les plantes o un TEST DE COCO: els testos de coco estan fets de fibra de coco, barrejats o no amb cautxú natural. Foto: pic.twitter.com/9NslaI0ySR. — Apex Coir (@ApexCoir) 12 de novembre de 2013
Després de plantar l'arbre en el test, les arrels creixen a través de les parets, de manera que la planta i el test sencer es poden plantar conjuntament a la terra.
Sense plàstics ni esforços innecessaris!
Subhashish Panigrahi, l'autor indi de Global Voices, va escriure al Facebook:
Els testos per a plantes fets de coco són un nou producte d'exportació.
El coco serveix d'adob pels testos.
Després d'uns dos anys, quan les arrels comencen a penetrar a les parets del test, es pot plantar directament a la terra.
Quina gran idea!
El benefici dels testos de coco és que poden reemplaçar a tots aquells de plàstic, elaborats a partir d'hidrocarburs, com els plats per sota dels testos i les safates.
Aquests testos de plàstic són lleugers, resistents i es poden reciclar, però normalment acaben a les escombraries.
Tot i així, les coses comencen a canviar.
El sector de l'horticultura també està cada vegada més sensibilitzat sobre els efectes del plàstic i de la goma al medi ambient.
Subhashish Panigrahi ha contribuit en aquest post.
Una famosa consellera del govern japonès reclama que s'apliqui l'apartheid al Japó
"Qui és, en realitat, Ayako Sono?"
Imatge proporcionada per Kikatarou Yamazaki (extreta de la revista Shukan Kinyobi del 24 de gener de 2014)
En un article que ha publicat recentment el diari japonès Sankei Shinbun en la versió impresa, la famosa escriptora i activista política conservadora Ayako Sono ha defensat que els immigrants de Japó s’han de separar de la resta de la població seguint un criteri racial i que se’ls ha d’obligar a viure en zones especials.
Sono ha escrit aquest article enmig de l’actual debat que planteja si convé o no convé augmentar el percentatge d’immigrants a Japó a causa de l’envelliment de la població.
Hiroko Tabuchi, antic corresponsal japonès del New York Times, ha afirmat:
Al Japó necessitaven un debat sobre racisme. El diari Sankei tot just acaba de demanar que els immigrants se segreguin, com es va fer a l’apartheid. pic.twitter.com/NcdNlnUVmL
Actualment, al Japó, s’accepten els immigrants que contribueixen a reduir el dèficit de personal del sector de la infermeria. Sono, en el seu article, defensa que Japó hauria de crear un marc jurídic que mantingués l’estatus d’aquests treballadors com a immigrants i que no n’autoritzés la naturalització.
I continua citant l’antic règim de l’apartheid sud-africà com a un bon exemple d’aplicació pràctica d’aquesta política.
Després d’adonar-se que l’article de Sono estava desencadenant un gran debat a Internet entre els japonesos, l’escriptor i editor del lloc web Nippon.com, Peter Durfee, va decidir traduir tot l’article publicat al diari Sankei.
Si bé no de consens, és un sentiment compartit? @recordpaul@Karlagollanes l’única raó per la qual vaig treure l’article a la llum i el vaig traduir és el gran nombre de comentaris virulents que els japonesos en feien
Extret de la traducció que Durfee va realitzar de l'article d'Ayako Sono publicat a la columna de Sankei Shimbun:
Des que em vaig assabentar de la situació de la República Sud-africana, fa 20 o 30 anys, sempre he estat convençuda que el millor per a les races és que visquin separades unes de les altres, com es va fer allà amb els blancs, els asiàtics i els negres.
Llegiu la traducció completa que Peter Durfee va fer de l’article escrit per Ayako Sono aquí.
Sono està acostumada a causar polèmica al Japó:
@HirokoTabuchi@Durf@jonathan_soble no té res a veure amb el diari Sankei, però he trobat un escrit recent de Sono sobre els aspectes “positius” de la Segona Guerra Mundial... pic.twitter.com/yFxhbyNJL9
Títol de l'article: "70 anys després de la guerra, el sentiment d’antiguerra, no es pot transmetre a la propera generació pel sol fet de ser “humanista”.
Subtítol: "Més que la tragèdia de la guerra en si, hem de recordar la saviesa que ens va aportar”
Els comentaris de Sono sobre l’apartheid són importants perquè, nascuda al 1931, va ser una destacada autora i activista política conservadora al Japó durant la postguerra.
Va ser consellera del primer ministre japonès Shinzo Abe en matèria d’educació i actualment ocupa un lloc important al consell del servei postal japonès i al consell d’administració de la NHK, la cadena de televisió nacional de Japó.
Sono també va ser seguidora de l’antic i desacreditat president peruà, Alberto Fujimori, i va dirigir la controvertida Nippon Foundation a meitat dels anys 1990.
La principal preocupació és que Ayako Sono és membre del comitè del primer ministre que s’encarrega de la reforma de l’educació.
El govern d’Abe la té molt en compte, estaria bé saber si la seva forma de pensar es correspon amb la política del govern.
Altres internautes es demanen què hi té Sono al cap.
El famós empresari Takafumi Horie, creador de webs i una gran influència de l’opinió en línea va afirmar:
També està promovent una visió particularment illenca del nostre país quan es comencen a preparar els jocs olímpics!
Una sud-africana comenta fastiguejada:
.@HirokoTabuchi@Durf@Sankei_news Aquesta mena de coses ni s’haurien publicat a #Sudàfrica, perquè violen el codi de premsa i inciten a la discriminació.
A la Xina els jocs en línia han d'obeir les lleis de la vida real
Cicle de treball per a la censura de contingut en els jocs en línia del Ministeri de Cultura.
Mitjançant China Digital Times.
Un dissenyador de jocs en línia, Xu Youzhen, va revelar al seu Weibo que les autoritats xineses exigeixen que la maternitat en els videojocs de la companyia compleixin els requisits de planificació familiar.
Les pautes van ser publicades per l'Oficina de Cultura d'Internet, Departament d'Empreses Culturals a l'explicació en PowerPoint del "Cicle de treball per a la censura de contingut en els jocs en línia del Ministeri de Cultura" el 2010.
A més de la llei de planificació familiar, la guia instrueix també al dissenyador de jocs per tal de no incloure contingut que violi les lleis de protecció animal ni les lleis de matrimoni.
China Digital Times recull la història i tradueix la reacció d'alguns internautes respecte la guia mencionada.
Dona afganesa colpejada fins a la mort i cremada per prendre foc a un Alcorà
Mesquita de Shah-e Do Shamshira en Kabul: preciós edifici que fou testimoni d'un macabre crim.
Imatge de John Zada, ús autoritzat per a Creative Commons.
Atenció: la següent publicació conté imatges i vídeos que poden resultar impactants.
Una multitud irritada va colpejar fins a la mort i va cremar el cos d'una dona que havia sigut vista cremant una còpia de l'Alcorà prop de la mesquita de Shah-e Do Shamshira el passat dijous a Kabul.
La policia està investigant l'incident i ja ha arrestat quatre dels suposats autors.
Segons els testimonis, la quantitat de gent present a l'incident superava el miler.
L'autoritat religiosa oficial de l'estat s'ha negat a condemnar l'atac.
Farkhunda, de 27 anys, va ser objecte de l'atac amb pals per part dels presents.
Els pares han dit que Farkhunda va obrar sense intencionalitat i que havia estat malalta mentalment durant els últims 16 anys.
Segons un dels testimonis de l'incident:
La colpejaren fins a la mort i després tiraren el cos a la vora del riu i li prengueren foc.
Els bombers arribaren després, apagaren el foc i s'endugueren el cos.
Un dels comerciants dels voltants de la mesquita expressava amb ira:
Abans d'actuar heu de saber el que va ocórrer.
Tenia problemes psicològics?
Sols quan sàpiau això podreu actuar.
Heu de complir els dos conjunts de lleis.
Hauria d'haver-se atès a les lleis de l'estat i de Déu.
No ens falten enemics.
Com sabem que no hi havia forces exteriors que influïen en ella?
Imatges i vídeos de la multitud que colpejava a Farkhunda es convertiren en virals en els mitjans socials.
https://youtu.be/bwIE99mAOeM
Van suscitar reaccions enfrontades entre els afganesos i de ràbia a la resta del món.
Més avall es pot vore una de les imatges tuitejada per Salim Zubair en la qual es mostra a Farkhunda amb la cara coberta de sang.
No puc suportar vore com una malalta mental #afganesa va ser brutalment cremada viva a #Kabul, quina diferència hi ha entre el fet que ella creme un Alcorà i que els homes la cremen a ella viva? — Zheela Nasari (@ZheelaJ) 19 de març 2015
Saleem Javed va publicar un dibuix animat que destacava la barbàrie:
Un dibuixant afganès reacciona front a la mort d'una malalta mental cremada a Kabul per una multitud furiosa. Havia pres foc a un Alcorà. pic.twitter.com/mrA8xQJH5D — Saleem Javed (@mSaleemJaved)19 de març de 2015
Farzad Lami, indignat per l'incident, va tuitejar una fotografia on es mostra a la policia i a la multitud observant mentre el cos de Farkhunda es crema.
VERGONYA: La policia de Kabul observa després que la gent cremara al centre de Kabul el cos d'una malalta mental acusada d'haver pres foc un Alcorà. pic.twitter.com/OaWoj10uFV — Farzad Lami (@FarzadLameh) 19 de març de 2015
Fariba Nawa, periodista afganesa i autora d'Opium Nation: Child Brides, Drug Lords and One Woman's Journey through Afghanistan (en català: La nació de l'opi: núvies infantils, "capos" de la droga i el viatge d'una dona per l'Afganistan), afectada també per l'incident, va escriure al seu Twitter:
Afganesos commocionats per la barbàrie que ha matat i cremat una dona a Kabul.
Vorem si la commoció es traduïx en acció. #Afghanistan — Fariba Nawa (@faribanawa) 20 de març de 2015
Sharaf Baghlany estava entre els atacants.
Després de l'incident, es va pronunciar amb orgull al seu Facebook:
Hola, musulmans.
Hui a les 4:00 pm, una infidel ha cremat l'Alcorà a Shah-e Do Shamshira.
La gent, entre la qual m'incloc, l'hem matat en primer lloc i després hem llançat el seu cos en flames al riu.
Que se'n vaja a l'infern.
Les imatges següents mostren la publicació original i les fotografies fetes al lloc del crim.
Baghlany no ha sigut arrestat.
Publicació de Sharaf Baghlany després de l'incident.
Imatge presa de la pàgina de Facebook de Republic of Silence.
En una entrevista, un dels representants del Ministeri del Hajj i d'Afers Religiosos de l'Afganistan va dir que si la dona haguera actuat contra la llei Islàmica i no fóra musulmana, no condemnaria per a res la resposta de la multitud.
L'incident ha deixat en estat de xoc als afganesos mentre es preparen per al Nowruz, el cap d'any persa, el proper dissabte.
Incertesa sobre l'execució de Saman Naseem a l'Iran
Incertesa sobre la mort de Saman Naseem després de la pressió internacional per evitar la seva execució.
Imatge extreta de la campanya d'Amnistia Internacional per aturar l'execució de Saman Naseem.
Fotografia: Amnistia Internacional.
Els defensors dels drets humans encara no saben res sobre l'estat de l’activista kurd Saman Naseem, l'execució del qual estava prevista la setmana passada a l’Iran.
Fins l'últim minut, diverses campanyes han exercit pressió internacional a l'Iran per aturar l'execució del dia 19 de febrer.
Segons algunes fonts, la sentència de mort és injustificada segons les lleis de l'Iran i les obligacions internacionals, ja que Naseem era menor (tenia 17 anys) quan el van arrestar.
Els activistes continuen piulant #SaveSaman (Salvem en Saman).
Mentrestant, per Internet circulen informes contradictoris que afirmen la seva execució i que continua empresonat.
No hi ha cap confirmació oficial per part de les autoritats iranianes de si Saman és viu o mort.
Això és inadmissible.
La Campanya Internacional pels Drets Humans denuncia que recentment l'Iran ha executat sis presoners del corredor de la mort per tràfic de drogues.
Les Nacions Unides consideren que els delictes relacionats amb el tràfic de drogues no formen part de la categoria de delictes que es poden castigar amb la pena de mort.
La incertesa política al Iemen continua amb la declaració "inconstitucional" d'Al-Houthi
Tira còmica de Samer Al Sameri que resumeix les negociacions al Iemen
Després de setmanes d'incertesa política al Iemen, la milícia houthi, que el mes de gener va prendre el control de la capital, Sanà, i va obligar el president Abdu Rabu Mansour Hadi i tot el consell de ministres a dimitir, va anunciar el dia 7 de febrer que dissolia el parlament i que la seva branca de seguretat i intel·ligència, coneguda com a Comitè Suprem Revolucionari, passava a dirigir el país.
El Iemen no té un govern formal des del dia 22 de gener.
Els líders houthis van celebrar una conferència nacional de tres dies, que va acabar el diumenge 1 de febrer, en què van acordar donar a les faccions polítiques del Iemen tres dies perquè arribessin a un acord que posés fi al buit polític, amenaçant de prendre ells el poder si no es posaven d'acord.
El periodista iemenita Mohammed Al-Qadi piulava:
Després que no s'arribés a un acord, es va dictar una pròrroga de tres dies a l'ultimàtum que expirava el dia 7 de febrer a les 16.00, hora del Iemen, amb l'anunci de la coneguda com a Declaració Constitucional.
Nadwa Dawsary subratllava qui sembla clarament que controla el poder:
#Yemen: Un comitè suprem revolucionari encapçalat per Mohammed Al-Houthis té el poder.
La resta són només detalls.#Houthis
Sama Al-Hamdani apuntava al suport que sembla que els houthi reben dels militars:
Si una cosa queda clara per l'audiència del discurs de #houthi al palau republicà és que l'exèrcit del Iemen és a les seves mans. #Yemen
El periodista Hakim Almasmari piulava la seva premonició:
Recordeu aquesta piulada que vaig enviar fa més de tres mesos.
Bé, ja us ho vaig dir!#Yemen
L'exministra d'Informació, Nadia Al-Sakkaf piulava:
El KSA treballa en un nou acord que involucraria tant Islah com el GPC per fer front als #Houthis. Us sona? La història es repeteix al #Yemen
Haykal Bafanaa donava un consell de realpolitik:
Aquí van uns consells per al proper diplomàtic de la ONU que vulgui arreglar les coses als iemenites: al Iemen, la violència paga la pena. http://t.co/6TsOg2kZWk
Mentrestant, Hussain Al-Bukhaiti expressava:
En comptes de negociar a movenpick, ara es farà al palau republicà. Les portes són obertes per a col·laboracions en el consell de premsa, el govern i el congrés nacional.
I afegia:
No hi ha cap comunicat del GPC o d'Islah, perquè esperen la posició del G10, el Consell de Cooperació del Golf i la ONU.
Això demostra com depenen de l'exterior i no de la gent del Iemen.
Tot i que la declaració es va celebrar amb focs artificials, tal com piulava Yemen Updates:
Una altra imatge de les protestes que es desenvolupen ara a #Taiz contra la #declaració_de_houthi #yemen
El periodista Peter Salisbary afegia, sarcàstic:
Sembla que l'anunci de Houthi ha estat ben rebut.
Només s'hi oposen uns 2/3 del país... #yemen
Els iemenites anticipen que en algun moment es produirà un enfrontament entre el president deposat Ali Abdullah Saleh i els houthis, que sembla que actualment col·laboren.
Yemen Updates piulava:
El comunicat afirma: "Companys de cop: futurs enemics". Saleh ha facilitat la presa de poder dels houthi a Sanà.#Yemen
Jamal Badr va penjar una taula classificatòria que apunta a un enfrontament final anticipat per alguns:
La vida és difícil al Iemen, ho era ahir, ho és avui i cada dia.
Realment no importa que el president i el consell de ministres hagin dimitit, que el govern no funcioni des de fa setmanes, o que els homes armats que controlen els carrers vulguin muntar un nou règim al seu gust.
Les famílies sempre han hagut de lluitar per tirar endavant en un país en què el govern fa temps que és incapaç de proveir-los dels serveis més essencials.
Les remescles egípcies de "l'himne nacional" d'ISIS
Alguns egipcis es riuen de "l'himne nacional" d'ISIS amb vídeos a Youtube de ballarines sacsejant els malucs al ritme de la cançó.
El grup militant ISIS (o Daeix, com es denomina en àrab) té la seva pròpia bandera, un cap d'estat autoproclamat i fins i tot el que sembla ser el seu propi himne nacional.
Cada vegada que ISIS publica vídeos elaborats i ben editats d'ells mateixos decapitant, bombardejant o cremant algú, la cançó "Saleel Al-Sawarem" sempre s'escolta de fons.
“Saleel Al-Sawarem”, traduït literalment de l'àrab, significa “el fracàs de les espases afilades” i se suposa que aquestes paraules han d'inspirar por als qui les escolten.
La lletra diu:
El fracàs de les espases afilades és l'himne dels orgullosos.
Combatre és el camí per a viure la vida.
Entre l'atac i la liquidació dels tirans
i la superba veu d'un fusell que ets tu.
La cançó forma part d'una sèrie de quatre temes, tots igual de violents.
Tot i això, recentment, “l'himne” ha estat motiu de burla a les xarxes socials d'Egipte.
La cançó remesclada serveix, així, de banda sonora en vídeos de dansa que es mofen del grup ISIS, la filial d'Al-Qaeda, que s'ha imposat en importants territoris de l'Iraq i Síria.
En altres paraules, els egipcis afirmen d'aquesta manera que no tenen por.
Karem Farok, per exemple, ha fet un remix amb el nom de “Saleel Al-Sawarem”, en versió pop:
I encara n'hi ha que agafen seqüències de balls de films egipcis, amb la cançó de fons:
Hi ha més vídeos en aquest enllaç i en aquesta etiqueta de Twitter.
Riure's d'ISIS i dels qui hi donen suport no és pas nou.
Una retòrica freqüent és que l'opressió i la pobresa són la raons principals per les quals la gent s'uneix a aquests grups en el món àrab.
De vegades la gent va més enllà i utilitza l'opressió d'excusa per justificar el que fan, com aquest usuari de Twitter, que utilitza l'àlies d'Abu Anas:
¿Com pot ser que quan els oprimits intenten lluitar per fugir de les injusticies que els envolten se'ls consideri terroristes perillosos?
ISIS és un estat d'orgull.
Fa poques setmanes, una altra etiqueta, “Vaig a unir-me a Daeix“, va esdevenir viral amb gent piulant coses com ara ”El meu germà m'ha pres el carregador i se m'ha acabat la bateria del mòbil.
Vaig a unir-me a Daeix.” per ridiculitzar aquest raonament.
La mofa no es limita únicament a Egipte.
Als EUA, el programa “Saturday Night Live” va fer un esquetx sobre ISIS.
No obstant això, ridiculitzar un grup com ISIS i riure's d'ell es pot veure com una cosa positiva, però per una altra banda, el vídeo d'un grup d'infants jugant a ser ISIS i les seves víctimes a Egipte, en lloc de jugar al més corrent "Polis i lladres", és inquietant.
Manaliana va piular sobre aquesta qüestió:
Nens que juguen a imitar les execucions de l'Estat Islàmic a Egipte
Uns nens a Mahalla, el Caire, jugant a imitar els assassinats del grup Estat Islàmic i fent veure que "sacrifiquen" a un altre nen, tal com ho fa l'EI.
Captura de pantalla del vídeo compartit per @Shokeir a Twitter.
Cares difuminades per Global Voices.
Un grup de nens de la ciutat d'El Mahalla El Kubra, a Egipte, han estat gravats mentre jugaven a "sacrificar" un altre nen amb pals de fusta, imitant al grup terrorista Estat Islàmic (també conegut com ISIS per les seves sigles en anglès).
El vídeo planteja més preguntes que respostes sobre la "idoneïtat" de compartir els macabres vídeos que detallen els crims del grup terrorista, especialment amb els nens.
L'EI, que va sorgir com una ramificació d'Al-Qaida i ara controla gran part del territori de l'Iraq i Síria, mostra amb orgull la publicació de vídeos en els quals es veu la decapitació dels seus ostatges.
Malgrat la persecució que es porta a terme per esborrar qualsevol propaganda gràfica en línia d'aquest tipus, encara es comparteixen molts vídeos a la xarxa, sense importar els danys que puguin causar als qui els visualitzin.
El vídeo de El Mahalla El Kubra podria haver-se fet després que el grup militant 'EI a Líbia' decapités 21 cristians coptes egipcis que havien sigut segrestats a Líbia un mes abans.
El 15 de febrer, els terroristes van penjar a YouTube un macabre i sanguinari vídeo que mostrava la decapitació dels ostatges, fet que va provocar una protesta airada a Egipte, amb bombardejos en territori de l'EI a Líbia inclosos.
El Mahalla al Kubra és una ciutat industrial i agrícola d'Egipte que es troba al centre del delta del Nil, a la riba occidental de la branca de Damietta, y hi viuen prop de mig milió de persones.
El bloguer egipci Shokeir va tuitejar un fotograma del vídeo als seus 44.100 seguidors que mostra als nens "jugant a ser EI", amb la simple observació:
Nens jugant a Mahalla...
(EI)
El tuit ha estat retuitejat més de 150 vegades i encara està actiu.
Tamer Abdo Amin va pujar el vídeo, que s'ha vist 86 mil vegades a Facebook, amb el comentari: Publicació de Tamer Abdo Amin.
Mireu això, aquest és l'impacte de l'EI sobre els nens d'Al Mahalla Al Kubra.
Aquest moment en què els nens juguen a ser EI a Egipte.
El nen del vídeo descriu l'EI com a combatents sense lleialtat a cap religió o nació, abans d'ordenar els seus "homes" que matin els altres nens.
Diu:
No tenim cap religió o nació.
Matem nens, dones i ancians.
Hem decidit el següent: matar tots els joves de la ciutat de (inaudible).
Matem-los tots!
També a Facebook, el periodista egipci Mohamed El Dahshan reprèn el fil, recordant aquells temps quan els nens eren només nens:
Hi havia una època en què els nens d'Egipte, com tots els nens, jugaven a ser policies i lladres.
I els policies guanyaven sempre.
I això em feia content.
L'ordre natural de les coses, suposo.
Després del 2011, he vist nens jugant a policies i manifestants.
I un podia "matar" (bé, ja saps, bang bang bang) un dels manifestants, que desprès es rebel·lava i perseguia al poli-nen.
I em feia somriure - perquè era divertit, però alhora era trist, perquè els nens no haurien d'haver contemplat la sola idea de la brutalitat policial.
Primer un nen fa un discurs (per cert, en un àrab millor que el que té el ministre d'afers exteriors, però això no ve al cas) i després dóna l'ordre als seus acòlits de matar els dos "ostatges".I aquest no és de cap manera un joc amb un final feliç.
Ningú no guanya.
És la cosa més trista que he vist en molt, molt de temps.
Els comentaris que es van fer sota aquesta publicació anaven des de "pertorbador" fins a "l'evolució va per mal camí".
Segurament la visualització de vídeos que mostren els crims de l'EI afecten als adults, però què provoquen en els nostres fills?
Hem de permetre que el nens puguin veure crims compartits a la xarxa?
Relats de primera mà sobre els bombardejos atòmics d'Hiroshima i Nagasaki traduïts a l'anglès
Memorial de la Pau d'Hiroshima a Hiroshima, el Japó. Ubicació de la Sala Nacional Commemorativa de la Pau i dels relats de primera mà traduïts recentment.
Fotografia cortesia de Wikicommons / Usuari de Wikipedia Aiden.
Uns estudiants de la Universitat Nacional de Yokohama del Japó han traduït el testimoni dels supervivents dels bombardejos atòmics del japonès a l'anglès.
L'agost del 2015 es complirà el 70è aniversari dels bombardejos atòmics d'Hiroshima i Nagasaki que van acabar amb la vida de centenars de milers de persones.
Pocs dies després que els Estats Units llancessin les bombes, el Japó es va rendir, fet que va marcar la fi de la Segona Guerra Mundial.
El testimoni dels supervivents dels bombardejos nuclears es pot veure en vídeo, amb la traducció a l'anglès afegida després com a subtítols.
La feina l'ha realitzada la Xarxa de Traductors per a la Globalització dels Testimonis dels Supervivents de la Bomba Atòmica (NET-GAS).
L'organització està traduint a diversos idiomes els testimonis en vídeo que es troben a la Sala Nacional Commemorativa de la Pau d'Hiroshima per a les Víctimes de la Bomba Atòmica.
Els testimonis en vídeo es poden veure al museu d'Hiroshima, al Japó.
També es poden veure alguns testimonis en vídeo aquí.
El lloc web també conté podcasts traduïts de relats de primera mà i memòries traduïdes dels bombardejos d'Hiroshima i Nagasaki.
Segons un clergue de l’Aràbia Saudita, la Terra no gira.
Segons d’altres, el sol gira al voltant de la Terra
El clergue saudita Sheikh Bandar al-Khaibari esmenta en un vídeo a YouTube que la Terra és estacionària i no gira al voltant del sol.
La televisió saudita Al Arabiya s'ha ficat amb la fita després que aquesta s'hagi viralitzat a les xarxes socials, emetent-ho arreu del món.
Font de la imatge: captura de pantalla del vídeo d'Al Arabiya TV
És impossible que la Terra giri sobre sí mateixa, declara el clergue saudita Sheikh Bandar al-Khaibari, qui insisteix que el nostre planeta és estacionari.
La seva explicació prové d’una gravació de vídeo, del que sembla ser una lliçó, on hi diu que si en efecte la Terra girés, llavors com podria algú arribar mai a la Xina en avió.
Les seves paraules exactes són:
Com a musulmans, tenim un cervell.
Primer de tot, on som?
Si anem a l’aeroport de Sharjah i volem anar a l’aeroport de la Xina en un avió... queda clar això?
Vull que us concentreu en mi ..
Això és la Terra , si afirmeu que aquesta gira, si deixem l’aeroport de Sharjah en un vol internacional cap a l’aeroport de la Xina, i la Terra gira, oi?
Llavors, si l’avió s’atura al cel, no vindrà la Xina cap a ell?
Cert o fals?
Si aquesta gira, la Xina vindrà o no?
Si la Terra gira així, i l’avió està volant, mai no arribaràs a la Xina perquè la Xina està girant i tu estàs girant.
Com arribaràs mai a la Xina?
I la televisió saudita Al Arabiya, que va cobrir la notícia després que aquesta s'escampés per les xarxes socials, ha traduït el vídeo aquí (subtitulat en anglès).
A Twitter, els saudites han discutit sobre si la Terra gira sobre sí mateixa o al voltant del sol sota l'etiqueta #داعية_ينفي_دوران_الأرض, que vol dir #clergue_refusa_rotació_Terra.
Però el debat ha anat inclús més lluny, ja que algunes persones han arribat a afirmar que és el sol el que gira al voltant d’una Terra immòbil.
Des de l’Aràbia Saudita, Naifco ha exposat i compartit a Twitter aquesta fàtua (edicte religiós), que proclama que la Terra és estacionària i és el sol el que gira al seu voltant.
Aquest tuit ha estat compartit més de 500 vegades fins el moment:
Segons la fàtua, , en resposta a la qüestió plantejada per un professor, és el sol qui gira al voltant de la Terra, i no pas a l’inrevés:
Pregunta 3: En una classe de ciència ensenyo: La Terra gira al voltant del sol i ja que he sentit dir al Sheikh Abu Bakr Al Jazaeri que és el sol el que gira al voltant de la Terra, aquells que ensenyen aquesta matèria haurien de témer a Al·là.
Aquest és un perill per a la seva fe ja que aquest tema el fa un apòstata.
He explicat això als meus alumnes després de la classe.
És això correcte o vaig errat?
Si us plau, feu-m’ho saber, Al·là us recompensi.
Resposta 3: El que el Sheikh Abu Bakr ha dit és correcte.
La Terra és estacionària i és el sol el que gira al seu voltant.
De resultes de compartir aquesta fàtua, aquest microbloguer ha sofert un atac per part dels lectors, que li han professat insults per mofar-se de la religió, quan tot el que ha fet ha estat tuitejar la fàtua que explica el rebuig de la teologia saudita al fet que la Terra gira al voltant del sol.
Des de Riyadh, la capital de l’Aràbia Saudita, Musfer ben Ali recorda als seus 8.500 seguidors:
Per la vostra informació, l’opinió oficial en concordança amb la xaria de l’Aràbia Saudita és que la Terra no gira.
Aquesta persona només ha repetit allò que se li ha ensenyat
Tot i això, Akram Wadidi es sorprèn que hi hagi persones a Twitter que defensen les declaracions del clergue:
El que és estrany és que hi hagi persones que defensin el clergue que ha dit que la Terra és estacionària i no gira.
No una ni dues... moltes persones
I des de Dubai, Hazza Al Marri fa constar als seus 1.200 seguidors:
La Terra és estacionària i no gira al voltant del sol i qui digui una altra cosa que no sigui això és “un home racional, a qui ningú no fa cas”!!
Descansi en pau Galileo Galilei, l’astrònom italià “acusat vehementment d’heretgia” i forçat a retractar-se, que va passar els darrers nou anys de la seva vida, fins la seva mort el 1642, sota arrest domiciliari per advocar contra l’heliocentrisme.
El productor de televisió iranià Mostafa Azizi ha sigut empresonat al centre penitenciari d'Evin a l'Iran
El productor de televisió i autor iranià, Mostafa Azizi, ha sigut arrestat un mes després que tornara des de Canadà a l'Iran.
Imatge de Mahdi Delkhasteh via Wikipedia (Assignació de Domini Públic).
Després d'anys vivint a Toronto com a resident canadenc permanent, l'autor i productor de televisió Mostafa Azizi va tornar a l'Iran el gener del 2015.
L'1 de febrer va ser arrestat i confinat a un règim d'incomunicació en la infame presó estatal d'Evin.
Després va ser traslladat a la sala 2-A controlada per l'IRGC (Guàrdia Revolucionària Iraniana, per les seves sigles en anglès) fins que finalment, el març, va acabar a la sala de baixa seguritat 8, Unitat 7.
Arash Azizi, fill de Mostafa, va contar per telèfon a Global Voices que la notícia de la detenció de son pare es va fer pública el 28 de març de 2015:
Estic assabentat de la detenció des de fa un temps, però la decisió de la família va ser no publicar-la i no fer-la política.
Recentment han arribat a la conclusió que necessitaven fer-la pública.
Segons una font anònima publicada a Human Rights Activists News Agency (l'agència de notícies dels activistes pels drets humans), Azizi ha sigut acusat «d'insultar al líder suprem», «d'ofendre al fundador de la revolució islàmica», «de fer propaganda en contra del règim» i «de desordre públic».
Abans d'emigrar a Canadà, Azizi va produir programes educatius i científics per a la Ràdio Nacional de l'Iran, fins que va canviar a la televisió com a director de la Unitat d'Animació per Ordinador de l'emissora nacional, l'Emissora de la República Islàmica de l'Iran.
Es va traslladar a Canadà l'any 2009, on va ser un personatge cultural prominent en la comunitat iraniana de Toronto.
Va fundar Alternate Dream Productions i va patrocinar un centre anomenat Farhang Khaneh (Casa de Cultura), el qual es va convertir en un centre per a esdeveniments culturals, com ara tallers d'escriptura de guions i de projecció de pel·lícules.
Segons el seu fill, Azizi va decidir tornar a l'Iran degut al clima polític moderat i a les últimes declaracions de l'administració de Rouhani que deien que els iranians que viuen a l'estranger devien tornar per viure i treballar amb seguretat al seu país natal.
Es va crear un Comitè pel retorn dels iranians expatriats al si del Ministeri d'Intel·ligència, encapçalat pel Ministre d'Afers Estrangers per a assumptes consulars, parlamentaris i d'expatriats iranians, Hassan Qashqavi.
En una declaració del novembre del 2013, Qashqavi va dir:
Qashqavi va dir que els iranians residents a l'estranger devien tornar a casa, i que no hi hauria cap problema per al 97 per cent d'ells.
Mon pare no ha fet res polític, és artista.
Els seus «delictes» estan basats en les publicacions de Facebook, i la natura dels seus càrrecs es basa en el seguiment d'aquestes publicacions per part del govern.
Va tornar per a viure la seua vida tal com li ho havien promès amb imatges de canvi i moderació.
Havia deixat enrere sa casa a Canadà, estava allí per a fer el bé, i estava molt content de vore a son pare, malalt.
Fins este dia el que ell vol és viure a l'Iran.
Volem que complisca la sentència (esperem que no siga llarga) i que continue vivint al seu país.
L'Iran és conegut per controlar el contingut políticament sensible al mitjans socials, on es suposa que la policia va reunir les proves que incriminaven Azizi.
L'IRGC ha anunciat recentment la realització d'una nova operació de vigilància coneguda com a «Ankaboot» (aranya) que pretén controlar les pàgines de Facebook que mostren estils de vida «corruptes» i inspirats en l'occident.
Aquest programa està relacionat amb diversos arrestos recents, encara que aquest tipus de treball per part de la policia no era estrany abans del llançament d'«Ankaboot».
El juliol del 2014, huit usuaris de Facebook van ser condemnats en conjunt a 127 anys de presó per la seua activitat a Facebook, la qual, segons les autoritats, «actuava en contra de la seguretat nacional, difonia propaganda en contra del sistema, insultava allò sagrat i els líders de la República Islàmica».
Des d'aleshores Azizi ha desactivat els comptes en mitjans socials i pàgines web.
El fill ens va contar que el govern havia creat un arxiu amb les seues publicacions mentre estava actiu.
Amir Rashidi, investigador iranià de seguritat, va contar a Global Voices:
Cap d'aquests arrestos està relacionat amb els pirates informàtics, sinó que es basen en la informació que van donar els propis usuaris.
Contrasenyes dèbils o donades pels detinguts... L'objectiu principal d'aquestes detencions i amenaces és crear por.
Azizi és molt conegut a la comunitat iraniana de Toronto.
Anoosh Salahshoor, estudiant iranià-canadenc de dret i membre del centre cultural de Toronto on Azizi era actiu, va dir sobre aquest:
És un home molt actiu, amb una passió enorme per fer que la veu dels menys afortunats sigui escoltada.
També connectava molt bé amb les generacions més joves.
La primera governadora de Moçambic s'enfronta al masclisme
Investidura de la governadora Stella Pinto
Com a resultat de les eleccions generals del 15 d’octubre de 2014, hi ha un nou president a Moçambic. El president gaudeix de les competències necessàries per formar el seu equip de govern i nomenar els governadors de les 11 províncies del país.
En aquest context, el nou president, Felipe Nyusi, ha nomenat Stela Pinto nova governadora de la província de Gaza.
Stela Pinto és una jove universitària que abans de ser nomenada ocupava el càrrec de directora pedagògica a la Universitat de Quelimane.
Gaza és una província del sud de Moçambic amb una població de vora 1.230.000 habitants.
En tota la seua història, aquesta regió mai no ha tingut una dona de governadora. Es tracta d’una província amb costums típicament masclistes i conservadores.
Els rumors del descontentament de la població a causa del nomenament d’una dona per a aquest càrrec han començat a circular pel país, fins i tot dins del Frelimo, partit polític de la nova governadora.
S’han arribat a publicar fotos suggerents de la jove que pretenen embrutar la seua imatge.
Per a Muhamad Yassine, diputat a l’assemblea de la república, es tracta sense cap mena de dubte d’una qüestió de masclisme: el fet que una dona puga ocupar un lloc tan elevat molesta algunes persones.
Feu-vos una idea: una dona en una província coneguda pel seu masclisme extrem i per emprar la força contra els grups polítics que arriben a la regió.
En molt poc temps han començat a circular imatges susceptibles d’excitar els homes i que la moral religiosa podria reprovar.
Realment és una victòria, la d’aquests masclistes?
O potser es tracta d’una conspiració política? Cal acceptar que l’intent de donar a una dona un càrrec que els homes consideren seu en aquesta província, ha estat un fracàs?
Hi ha dret a malmetre en la vida dels altres per pur divertiment, pel simple gust de fer-ho?
On està la maldat en aquestes fotos?
On està el somriure al final del dia?
"Les qüestions culturals a l'ull de l'huracà", article del Jornal Zambeze en la província de Gaza.
Antonio Frangoulis, comentarista polític, parla sobre aquestes qüestions de masclisme i de protestes que provenen de la província de Gaza i del partit Frelimo:
He llegit al periòdic “ZAMBEZE” coses com que “la població de la província de Gaza i els membres més destacats del partit Frelimo d’aquesta regió semblen profundament irritats per la decisió del president de la república de designar la jove Stella da Graça Printo Zeca per al càrrec de governadora de la província de Gaza”. Y continua: “…a forma de protesta contra aquest nomenament, la població de Gaza, inclosos els membres del partit Frelimo, de l’Organització de la Dona Moçambiquesa (OMM), l’Associació dels Lluitadors per l’Alliberament Nacional i de l’Organització de les Joventuts Moçambiqueses (OJM) varen fer morros durant tota la cerimònia pública de presentació de la nova “guia provincial”…
Imagine que mentre que les xarxes socials més conservadores intercanviaven imatges repugnants, que per algun motiu representarien la jove governadora, tota compassió per aquesta pobra dona haurà sigut poca.
Com dir “no hi ha fum sense foc…” o “no hi ha dos sense tres!”.
PS: No vull entrar en la polèmica, perquè si fem cas del que llegim a les xarxes socials, sols trobem reaccions afectives i passionals que, com és ben sabut, no tenen límits en política i manquen de tota lògica.
Tanmateix, alguns han condemnat que s’utilitzen fotos obscenes, tal com s’ha fet a les xarxes socials.
Gito Gitinho diu:
Les xarxes socials poden arribar a amargar-nos la vida.
La governadora de Gaza n’és un bon exemple.
No confirme la veracitat de les fotos!
Sempre he dit que cal que actuem de manera prudent, perquè el que fem hui tindrà conseqüències demà!
Insistisc: que les xicones joves deixen d’enviar fotos íntimes com si fos una gran cosa!
Al bloc Moçambicanos Terra Queimada, es confirma la hipòtesi que es tractava d’un muntatge i d’un trucatge de fotos, i per tant, s’havia difamat a la Governadora.
S’espera la intervenció del Procurador General de la República.
El trucatge de les imatges pot acceptar-se, per exemple, per passar informacions que es corresponen a coses que han ocorregut, a fets reals.
És molt fàcil fer muntatges de fotos amb totes les noves ferramentes tecnològiques de què disposem hui en dia.
De vegades, pot ser fins i tot graciós, divertit, una manera més de canalitzar la creativitat i la imaginació.
Ara bé, quan l’objectiu té males intencions, quan es busca ser pejoratiu, sarcàstic, quan es busca alterar la imatge pública d’un ciutadà, el trucatge ja no té raó de ser.
Quan es fa per fer-li mal a algú, especialistes en la matèria, que aparentment no tenen res millor a fer, no perden un minut i es prenen la llibertat d’inventar o reinventar històries que atempten contra la dignitat de l’individu (…).
Què hi ha darrere d’uns actes tan carregats d’odi?
Qualsevol especulació que fem podria portar-nos a pensar en una teoria de complot (…).
Senyors i senyores, ja va sent hora de jutjar els delictes cibernètics en la societat moçambiquesa i de fer pagar els responsables.
El Procurador General de la República (PGR) ha d’actuar amb rigor i eficàcia junt amb el Ministeri de les Ciències i les Tecnologies, l’Ensenyament Superior i Tècnic Professional per sancionar aquestes accions tan penoses.
La Rússia tsarista prohibeix la pornografia a Internet
Ivan el Terrible i el seu fill, d'Ilià Repin, amb l'antiga estrella porno Sasha Grey.
Imatges editades per Kevin Rothrock.
Vladimir Putin va dir una vegada que la meitat d'Internet no és sinó «material pornogràfic».
Mentre un important estudi acadèmic demostrava en 2010 que realment sols un 4 per cert de les pàgines web eren pornogràfiques, és un fet indiscutible que en la xarxa hi ha molt més material per a adults.
No obstant això, si el sistema judicial rus se'n sap eixir, el nombre de pàgines pornogràfiques legals en la Runet podria descendir fins a zero.
És així: un tribunal del districte de Tatarstan ha prohibit 163 pàgines porno i, segons el que s'extrau de la sentència, tot el porno d'Internet va contra la llei.
El 13 d'abril de 2015 el diari Izvestia informava que un tribunal del districte Apastovsky de Tatarstan va ordenar a Roskomnadzor, la comissió de vigilància de mitjans de comunicació del govern federal, afegir 136 pàgines web a la llista negra d'Internet si aquests no aconseguien eliminar tot el contingut pornogràfic durant els tres dies següents.
El llistat inclou xHamster, una de les pàgines porno més populars del món.
La fiscalia del districte local, la qual va demanar al tribunal que prengués mesures contra el porno a Internet, va anomenar en la demanda obscurs acords internacionals des de principis del segle vint, informava Izvestia.
En primer lloc, els fiscals assenyalaren que els tractats internacionals constitueixen una part integral de la llei russa segons la Constitució Russa, debatent fins i tot (encara que és poc convencional) que les obligacions internacionals tenen prioritat sobre la legislació nacional quan les dues entren en conflicte.
Després, els fiscals citaren l'Acord per a la Supressió de la Circulació de Publicacions Obscenes, signada a París en 1910, i el posterior acord internacional signat en Ginebra en 1923, les quals prohibeixen la producció, possessió i distribució de material pornogràfic.
Els signants d'aquests acords internacionals van ser, per descomptat, l'Imperi tsarista i la Unió Soviètica, i el fiscal del districte d'Apastovsky diu que hui en dia la Federació Russa encara està vinculada a aquests acords.
Segons un director de cine per a adults que va parlar per a Izvestia, la llei russa és molt imprecisa a l'hora de regular la pornografia.
L'única llei escrita, diu, és l'Article 242 del codi criminal federal, el qual concreta distints tipus de distribució il·legal, però no defineix clarament les maneres legals per donar publicitat, difondre i comerciar amb el porno.
Com aconseguiren assenyalar els fiscals de Tartarstan les 163 pàgines web (la petició de prohibició més gran feta mai a Rússia) per a la llista negra de Roskomnadzor?
La fiscalia del districte va dir que va buscar a Yandex (el motor de recerca per Internet més important a Rússia) els termes «prostitutes Kazan» i «vídeo porno».
Experts en pel·lícules del Ministeri de Cultura van examinar acte seguit les pàgines web d'aquesta llista i van confirmar que són certament de contingut pornogràfic.
Encara no està clar si Roskomnadzor bloquejarà aquestes pàgines web a tota Rússia o sols a Tatarstan.
Tampoc se sap si Roskomnadzor i el fiscal del districte d'Apatovsky es detindran amb les 163 pàgines o si duran a terme una campanya ampliada contra la resta de milions de pàgines porno.
Passe el que passe, sols estem davant l'últim episodi d'un atac més ampli a Internet que ha tingut lloc a Rússia des que Vladimir Putin va tornar al Kremlin en 2012.
Per a alguns usuaris d'Internet russos, com per exemple el músic Sergei Shnurov, la tercera legislatura de Putin ja ha espatllat el porno, passe el que passe a Tatarstan:
Putin a la televisió.
Putin a la radio.
Putin també a Internet.
Em fa por buscar porno i tot...
Han matat les bales el futur dels joves veneçolans?
Un grup de joves d'un barri de classe treballadora a Caracas, capital de Veneçuela.
Foto de l'usuari de Flickr Xavier Donat, utilitzada amb permís de Creative Commons.
Por, dolor, desesperació. No hi ha temps per a somiar, aprendre o cometre errades.
La joventut veneçolana del segle XXI cau morta als carrers enmig d'una guerra asimètrica de la delinqüència contra la ciutadania.
Ha demostrat ser una crisi que supera l'Estat.
La principal causa de la mort de joves veneçolans d'entre 10 i 19 anys és l'homicidi, segons l'estudi d'UNICEF «Ocults a plena llum», descrit per El Universal com la major recopilació de dades fins hui en dia sobre violència física, sexual i psicològica contra xiquets i joves.
Segons els informes de premsa, més de 90 xiquets han estat assassinats a la capital, Caracas, des del començament de l'any.
Una xifra comparable a dos autobusos escolars, deu equips de beisbol o una orquestra simfònica al complet.
La Xina allibera finalment les cinc feministes detingudes
Imatge del grup de Facebook Free Chinese Feminists.
Les famílies de les cinc activistes pels drets de la dona que van ser detingudes després d’haver planejat protestar contra l'assetjament sexual en el transport públic han rebut l'avís de la llibertat sota fiança a l'espera de judici.
Segons un dels seus advocats, Liang Xiaojun, les cinc, com a presumptes autores d'un delicte, estaran sota vigilància un any i els seus drets, entre els quals es troba la possibilitat de viatjar a l'estranger, es veuran limitats.
La policia pot detenir-les de nou en qualsevol moment o sotmetre-les a més interrogatoris.
Zheng Churan, Wang Man, Li Tingting, Wei Ting Ting i Wu Rongrong varen ser detingudes pel març abans del Dia Internacional de la Dona.
La policia va intentar acusar-les de "buscar brega i causar problemes", delicte pel qual la pena màxima és de cinc anys de presó.
Els cercles feministes internacionals han estat fent campanya durant més d'un mes per a que les activistes siguen alliberades.
La situació actual evidencia un conflicte entre les autoritats de policia i els fiscals.
Wang Zheng, professora a la Universitat de Michigan i membre actiu de la campanya, va comentar (a través del grup de Facebook Free Chinese Feminists):
En el context xinés, aquesta és la primera vegada que un grup d'activistes socials detingut és alliberat al mateix temps.
Aquesta decisió suggereix: una, que l'enorme mobilització sense precedents del feminisme a escala global i altres suports per part d’organitzacions no governamentals és eficaç.
Les peticions de base massives, a més d’obligar als polítics a respondre, hi han contribuït a demostrar clarament al govern xinés que aquesta petició no està instigada per un enemic polític dins de la mateixa nació, sinó per una força política mundial transgressora de feministes i altres organitzacions de base que lluiten per la justícia social i la igualtat.
Aquesta força política no pot ser suprimida ni per l'Estat xinés ni per cap altre estat.
I cap estat hauria de considerar aquesta força global un enemic.
Seria una ximpleria.
Dos, el govern xinés no és una entitat monolítica i la decisió és un compromís entre les diferents faccions polítiques o poders de l'Estat.
És fàcil imaginar les grans baralles que tenien lloc darrere l’escena sobre què fer amb aquella creïlla calenta que en qualsevol moment podia explotar.
El compromís final mostra clarament que hi hagué funcionaris dins del sistema que varen fer molta pressió per trobar una solució positiva.
Ha insistit que:
Mentre l'activisme d’organitzacions no governamentals per a la defensa i l'aplicació de lleis relatives a la igualtat de gènere o qualsevol altra qüestió siga definit com a criminal, no hi haurà zona de seguretat ni per a les feministes ni per a altres activistes que treballen en altres àmbits de la justícia social.
Per tant, els nostres esforços no poden acabar-se ací amb l'alliberament de les cinc feministes.
Com que la Cimera Mundial de la Dona s'acosta, la professora Wang Zheng urgeix les Nacions Unides a prendre mesures per alliberar les cinc activistes de la persecució política.
Tal com adverteix la xarxa activista Free Chinese Feminists, la lluita ha de continuar.
Les etiquetes per a la campanya són: #FreeTheFive #FreeChineseFeminists #FreeBeijing20Five
L'antic president d'Egipte, Mohammed Morsi, sentenciat a mort per escapar de la presó en 2011
Dibuix del dibuixant polític @Khalidalbaih on compara l'antic Egipte i l'Egipte de hui en dia, compartida per @_amroali en Twitter
El primer president d'Egipte escollit democràticament, Mohammed Morsi, va ser condemnat a mort junt amb altres 100 persones el passat 16 de maig de 2015.
El cas del membre dels Germans Musulmans, qui ja està complint una condemna de 20 anys per ordenar l'arrest i la tortura de manifestants mentre estava en el poder, ha estat transmès a la màxima autoritat religiosa del país, el Mufti, perquè el segelle, abans que s'execute la sentència.
La propera audiència està fixada per al 2 de juny.
La sentència fou dictada contra Morsi per col·laborar amb exmilitants per tal d'alliberar islamistes durant una fugida de la presó de Wadi Natroun enmig de la revolució egípcia en gener de 2011.
Entre els 105 coacusats hi havia 70 palestins, acusats de ser membres de Hamas, qui van ser acusats i processats en absència.
I entre els palestins sentenciats a mort, Hassan Salameh està empresonat a Israel des de 1994, i Raed Attar ja està mort.
Egipte condemna als palestins Hassan Salameh i Raed Attar a mort - l'un ha estat empresonat a Israel des de 1994, l'altre està mort #MorsiTrial— Middle East Eye (@MiddleEastEye) 16 de maig de 2015
Segons el cas presentat contra Morsi, el militants de Hamas van emprar túnels per entrar des de Gaza fins a Egipte, on van cercar presons i alliberar islamistes empresonats per Mubarak.
Entre els alliberats figuraven 30 membres de pes dels Germans Musulmans, entre els quals es trobava Morsi, així com uns 20.000 presoners.
Morsi va ser president d'Egipte durant un any després de la revolució que va derrocar Hosni Mubarak a principis de 2011 (havia governat Egipte durant més de 30 anys).
El govern de Morsi va estar interromput en juliol de 2013 després de protestes massives que pregaven per la seua eixida.
Després, l'exèrcit egipci va prendre el comandament sota el lideratge del Comandant en Cap de les Forces Armades d'Egipte i Ministre de Defensa, el General Abdul Fattah El Sisi, qui és ara president de l'estat.
Des que va ser expulsat del poder, el moviment dels Germans Musulmans de Morsi ha estat prohibit a Egipte i s'ha arrestat a milers de partidaris.
Entre aquests hi ha un guia suprem de la germandat, Mohamed Badie, i el líder, Mohamed Beltagy, els quals han estat també condemnats a mort.
Segons la periodista Sarah El Sirgany, qui compta amb 85.000 seguidors en Twitter i qui estava en el judici:
El fet que hagen derivat el procés al Gran Mufti indica una sentència a mort.
La seua opinió és sols una recomanació.
El jutge anunciarà la sentència real el 2 de juny. — Sarah El Sirgany (@Ssirgany) 16 de maig de 2015
I afig:
Per a recapitular: en el judici per espionatge, 16 van ser derivats al Mufti.
En el judici per la fugida de la presó, Morsi i altres 100 van ser transferits al Mufti. — Sarah El Sirgany (@Ssirgany) 16 de maig de 2015
La notícia de la sentència de Morsi va desencadenar una tempesta de reaccions en línia, amb comentaristes més enllà del món de la política i la religió denunciant que el procés tenia motivació política.
De presoner a president
El gir d'esdeveniments en la vida de Morsi, de presoner a president, no se li escapa a Rana Allam, qui es pregunta com a algú que havia escapat de la presó se li va permetre postular la presidència per començar.
Tuiteja:
El tribunal egipci busca la pena de mort per a l'antic president Morsi http://t.co/eojr6HLKoe per haver-se'n escapat de la presó en 2011. Així i tot, el van deixar presentar-se a president!
Molts prediuen que Morsi no serà executat, ja que eixos casos es poden apel·lar i poden durar anys en els tribunals.
L'egipci Amr conta als seus 4.500 seguidors:
A no ser que #Sisi perda la raó, #Morsi mai no serà executat.
PERÒ hui s'ha executat qualsevol vestigi de respecte pel poder judicial a Egipte.
I Fustat, amb 3.900 seguidors, afig:
És poc probable que tant Morsi com Muhamed Badie, dels Germans Musulmans, siguen executats al cap i a la fi. Les sentències seran commutades. #MorsiTrial #Egypt — fustat (@fustat) 16 de maig de 2015
Les organitzacions de Drets Humans van descriure el judici com una farsa.
Després del veredicte, el Director Executiu de Recursos Humans (HRW) va tuitejar:
Morsi va rebre una sentència de 20 anys no basada en la evidència, sinó en conjectures de la policia i en la parcialitat del tribunal: anàlisi de @HRW. http://t.co/XM7IUhIr4w pic.twitter.com/s67NIFSgLv— Kenneth Roth (@KenRoth) 26 d'abril de 2015
El seu col·lega, el Director de Mitjans Europeus d'HRW, Andrew Stroehlein, va afegir:
El tribunal sentencia a mort al derrocat president Morsi.
Una prova més del nul respecte d'Egipte als drets http://t.co/hZg9iFgnWD pic.twitter.com/NGB5GKvElo— Andrew Stroehlein (@astroehlein) 16 de maig de 2015
Els cibernautes de tota la regió van vindre a continuació:
Omar Ghraieb, de Gaza, escriu:
Molta gent m'ha contat que ja no entenen el sistema judicial d'Egipte.
N'estic d'acord. #Gaza — Omar Ghraieb (@Omar_Gaza) 16 de maig de 2015
I Adel Marzooq, de Bahrain, escriu als seus 39.100 seguidors:
Definició de vergonya?
La resposta és: el poder judicial egipci i les lleis, mecanismes i procediments que ha instal·lat i exportat a altres països àrabs (fins i tot Bahrain) que segueixen les lleis egípcies i designen a jutges egipcis.
Milions de persones a tot el món commemoren el genocidi armeni
Marxa pel Centenari del Genocidi Armeni a Erevan, 24 d'abril.
Foto de Joey Ayoub.
Milions de persones van marxar el 24 d'abril per a commemorar el centenari del genocidi armeni.
Aquest dia recorda la data en què les autoritats otomanes van reunir prop de 250 intel·lectuals armenis i líders de la comunitat a Constantinoble, preparant el camí per al genocidi armeni. S'estima que es va exterminar sistemàticament entre un milió i un milió i mig de ciutadans armenis de l'Imperi Otomà entre els anys 1915 i 1918.
A Erevan, centenars de milers d'armenis i estrangers van participar en una marxa massiva des de la Plaça de la República a Tsitsernakaberd, el Monument al Genocidi Armeni.
Aquest autor de Global Voices hi va participar i va fer-ne algunes fotografies.
Armenis i simpatitzants arriben a Tsitsernakaberd, 24 d'abril.
S'observa la flama eterna mentre un home diposita una flor dins de Tsitsernakaberd, 24 d'abril.
Foto presa per Joey Ayoub.
Armenis i simpatitzants arriben i deixen flors dins de Tsitsernakaberd, 24 d'abril.
A Los Angeles, on viu la comunitat armènia més gran fora d'Armènia, més de 100.000 armenis i simpatitzants van marxar cap al consolat turc.
Molts manifestants han arribat al consulat turc en Welshire Blvd. @Sky5Tim els sobrevola.
Marxa d'ahir a Beirut per commemorar el centenari del #GenocidiArmeni.
Lebanesos armenis i simpatitzants van marxar el 24 d'abril.
Foto de Paul Gorra.
A Istanbul, turcs, kurds, grecs i assiris comparteixen els seus temors que els nacionalistes sabotegen les manifestacions.
L’Armenian Diaspora Project va publicar el següent article a Facebook.
La marxa a Istanbul el 24 d'abril.
Foto compartida per Armenian Diaspora Project.
Comença així:
Ahir va ser un dia indescriptible.
El meu major temor quan vaig anar a la commemoració del genocidi armeni a Istanbul era que Erdogan, amb les eleccions que s'acosten i la necessitat d'apel·lar als votants nacionalistes/del MHP, considerara la nostra presència en Istiklal Cd com una amenaça i que la policia ens dispersara, i que permetera que manifestants nacionalistes irromperen en les nostres files i ens atacaren.
Quan ens asseiem en front de la Plaça Taxim, vam poder escoltar els crits dels nacionalistes a la nostra esquena cada vegada que els oradors feien una pausa.
Els crits eren cada vegada més forts, com si s'acostaren més i més a cada cop.
Aleshores, quan els sons de Sareri Hovin Mernem es van apagar, vàm sentir un crit fort que venia de molt a prop, i després càntics que es feien més i més forts, un so que havia sentit innombrables vegades en els meus anys de cobrir protestes; el so dels manifestants que s'obrin pas a través de les línies de policies.
En parar-nos per a enfrontar el que venia, els vam veure.
No eren nacionalistes enfadats onejant banderes roges del Partit Vatan, sinó milers de turcs, kurds, grecs i assiris amb cartells que deien “ հո՛ս էնք“ (ací estem), amb imatges d'Hrant Dink, Gomidas, Sevag Balikci, Taniel Varujan i molts altres, els carrers vibraven amb els seus càntics de solidaritat.
Un amic va córrer entre la multitud atònita, amb els braços oberts cridant “Estan ací amb nosaltres!
Han omplert el carrer!”
Gràcies.
Gràcies turcs, kurds, assiris, per estar al nostre costat.
Gràcies, grups turcs defensors dels drets humans, per organitzar la commemoració en Hydarpasa.
Gràcies als armenis d'Istanbul.
Gràcies, Osman Kavala.
Gràcies, Sarah Leah Whitson, Nancy Kricorian, Heghnar Watenpaugh, i gràcies a la resta dels participants del Projecte 2015.
És el millor lloc on podia haver estat aquesta setmana.
En Diyarbakir, Turquia, on la població kurda és considerable, la gent va marxar el 24 d'abril:
Tothom marxa a Amed (Diyarbakir) per a recordar el #GenocidiArmeni.
París i Roma van veure com els seus monuments més famosos apagaven les llums per commemorar el Genocidi Armeni:
A París, la Torre Eiffel s'apaga per a commemorar el #GenocidiArmeni cent anys després.
A la ciutat eterna, #Roma, el Coliseu s'apaga en memòria de les víctimes del #GenocidiArmeni.
Per veure més fotos preses arreu del món, pots donar un cop d'ull a aquesta cobertura de RT.
Per què els periodistes ugandesos eviten les preguntes difícils?
Periodistes ugandesos cobrint una missió de pau a Somàlia.
Foto compartida per Aidah Nalubega a Facebook.
Usada amb permís de l'autor.
Malgrat els desafiaments a la llibertat de premsa per part del govern, Uganda compta amb una indústria de mitjans de comunicació força dinàmica.
Segons Freedom House, hi ha més de 24 periòdics (tant diaris com setmanals) i més de 180 estacions de ràdio privades.
Tanmateix, alguns creuen que la qualitat del periodisme a Uganda va de mal en pitjor: els relats i les anàlisis no tenen ni profunditat ni qualitat.
A més, s’ignoren diverses qüestions, en particular les de caràcter polític, perquè els periodistes no tenen el coratge de qüestionar el que està passant al país.
Segons l’African Centre for Media Excellence (Centre Africà per a l'Excel·lència en els Mitjans de Comunicació), situat a Kampala, els periodistes d'Uganda han sigut acusats moltes vegades de participar en la corrupció en tapar el que succeeix al país.
Pel que es diu, en 2014 es va pagar a uns 100 periodistes per a que parlaren a favor de l’exprimer ministre d'Uganda, Amama Mbabazi.
El 2011, el govern va destinar una certa suma de diners a “animar” als periodistes que donaren una imatge positiva dels projectes del govern, sobretot en el sector petrolier.
Samson Tusiime, advocat de professió i cofundador de Veritas Interactive, @SchoolPlusUg i @QlikSocial, ha llançat aquestes preguntes als periodistes ugandesos:
M’agradaria que algun periodista de mitjans escrits em digués per què hauria de prendre’ls seriosament quan venen 30.000 diaris i som més de 38.000 milions d’ugandesos.
M’agradaria que algun periodista m’expliqués per què els crims violents segueixen un patró de coordinació i lideratge, i tanmateix mai no s'arresten els caps.
M’agradaria que algun periodista m’explicara de quina manera invertir 300 milions en el Kira EV ajuda al desenvolupament d’Uganda.
El Kiira EV és el primer cotxe elèctric d'Uganda, fabricat per estudiants de la Universitat de Makerere en 2011.
Tusiime els ha demanat a més que verifiquen les estadístiques que les ONG mostren al públic:
M’agradaria que algun periodista analitzara les estadístiques de les ONG sobre els 300.000 xiquets que s’avorten tots els anys, que ve a ser un 1% de la població ugandesa.
Repte a tots els periodistes que em diguen com és possible que cada kilòmetre asfaltat coste un bilió de UGX.
L'UGX és la moneda d’Uganda .
Un dòlar equival a 2.990 UGX.
I repte també a tots els periodistes que ens diguen quina companyia ugandesa està exportant ivori d’Ituri i d’altres províncies de manera il·legal.
Ituri es troba en la província nord-oriental de la República Democràtica del Congo.
El bosc d'Ituri alberga la població més gran d’elefants africans de bosc que queda al món.
M’agradaria que algun periodista/investigador ens digués per què cada vegada tenim menys peixos i tanmateix no hi ha correlació entre l'exportació i el consum.
Repte a tots els periodistes que m’expliquen com pot ser que un simple pont per a un petit riu puga costar 7.000 UGX.
Repte a tots els periodistes a preguntar per què gastem 800.000 dòlars en promoure el turisme i en fer màrqueting quan aquesta indústria sols genera 400.000 dòlars.
Repte als periodistes que m’expliquen per què exportem més or del qual disposem en realitat.
Repte als periodistes, als periodistes com cal, a posar en evidència les bandes de policies que extorsionen a la gent per diners mitjançant les estafes dels bons de la policia.
Aquestes preguntes han portat a la creació de l’hashtag #SamwyriQNS. Altres ugandesos s'han unit a Samson Tusiime en qüestionar els periodistes d'Uganda:
Per què Uganda va amagar l’informe Kibwetere fins i tot després de destruir el lloc de la massacre?
Joseph Kibweteere és el líder de la secta del Moviment per a la Restauració dels Deu Manaments de Déu.
Un centenar de membres de la secta van morir cremats l'any 2000.
Julie, entusiasta dels mitjans de comunicació socials, també ha desafiat als protagonistes:
Per què importem productes diaris si el país pot produir més del que podem consumir? Vull explicacions.
Aquest usuari admet que són preguntes difícils:
No és tan fàcil donar resposta a les #SamwyriQNS.
Els meus amics periodistes han dit que no a la majoria.
Temen per les seues vides.
Kevin, un bloguer ugandés, ha assenyalat:
Els periodistes s’afanyen per ser sempre els primers a cobrir les notícies més importants.
Però no veig a cap periodista que s’apresse a donar resposta a les preguntes de @Samwyri.
Frank Tumusiime, especialista en aigua i sanejament, ha revelat una de les raons que poden estar darrere de la pèrdua de qualitat del periodisme a Uganda:
Les redaccions encara tenen joves periodistes treballant sense contracte.
Quina qualitat podem esperar dels articles de companys de professió que no estan ni assegurats?
Daneri Akiiki ha dit:
Tan prompte com Sa Altesa l'Aga Khan arribe a Uganda, la seua primera visita de cortesia serà al Parlament i s'espera que els periòdics aprofundisquen en les #SamwyriQNS. No!
Aga Khan és amo de l'empresa de mitjans de comunicació privats més gran de l'Àfrica de l'est i central.
Els periodistes que gosen informar sobre temes sensibles han de fer front a l’assetjament constant per part del govern.
Per exemple, al maig de 2013, les autoritats d'Uganda van tancar dos diaris. El motiu? Una carta on el coordinador de serveis d’intel·ligència demanava que s’obrira una investigació per esbrinar l'existència d'un pla per preparar el fill major del president Yoweri Musevini per a que succeís el seu pare.
Abandonaran els islandesos la seva llengua per l'anglès?
Una petita lliçó d'islandès a un reposacaps d'Islandair.
Foto de l'usuari de Flickr jayneandd.
Patrick Cox és l'autor d'aquest article i d'aquesta notícia de la ràdio per al programa The World in Words i es va publicar originalment a PRI.org el 3 de juny de 2015.
Es tornen a reproduir aquí gràcies a un acord de compartició de continguts.
Listen to this story on PRI.org » També és un gran amant de la llengua islandesa i li fa por el futur que l'espera.
«Crec que l'islandès no durarà», diu Gnarr.
«Probablement en algun moment d'aquest segle adoptarem l'anglès com a llengua pròpia.
Crec que no es pot evitar».
No és l'únic que pensa així.
Alguns lingüistes creuen que hi ha una gran probabilitat que l'islandès acabi cedint pas a l'anglès.
Entre ells, trobem a Ari Páll Kristinsson, que està a càrrec de la planificació lingüística a l'Institut d'Estudis Islandesos Árni Magnússon, l'agència de recerca lingüística del govern islandès.
«L'anglès està per tot arreu, des que et lleves fins que mors», diu Kristinsson.
Ho diu bastant literalment.
Les instruccions dels aparells mèdics que faciliten els naixements estan en anglès, i per tant el personal de l'hospital ha de saber llegir l'anglès.
I als funerals, diu Kristinsson, els amics i la família moltes vegades recorden els seus éssers estimats cantant cançons en anglès.
Per a qualsevol grup lingüístic és un gran problema haver de viure la marginalització de la seva llengua materna.
És especialment dur per als islandesos.
Vegeu aquesta enquesta dirigida per Zuzana Stankovitsova, una eslovaca que ha viscut a Reykjavík durant els darrers anys estudiant la llengua islandesa.
Va veure que els islandesos tenien uns sentiments inusualment forts cap a la seva llengua i, per analitzar-ho, va demanar a islandesos i a eslovacs que definissin la seva nacionalitat.
La majoria dels eslovacs van dir: «Sóc eslovac perquè els meus pares són eslovacs» o «Sóc eslovac perquè he nascut a Eslovàquia».
Els islandesos van respondre d'una altra manera, moltes vegades alguna cosa semblant a: «Sóc islandès perquè parlo islandès».
Terra, nació i llengua
La major part dels islandesos adults recorden haver cantat a l'escola una cançó titulada «Terra, nació i llengua», que està basada en un poema d'Snorri Hjartarson de 1952, quan Islàndia era una nova nació.
«Terra, nació i llengua era una divina trinitat, però no la divina trinitat.
Tot i que a un nivell similar», diu Kristinsson.
Diu que aquest patriotisme se li va instil·lar quan era un nen.
«Si perdéssim la llengua islandesa no hi hauria nació islandesa», diu.
«I si no hi ha nació islandesa, no hi ha sobirania islandesa».
Islàndia només va poder guanyar la seva completa independència de Dinamarca, la seva colonitzadora, durant la Segona Guerra Mundial.
La divina trinitat finalment entrava en escena.
Tanmateix, gairebé immediatament va aparèixer el repte de la llengua, tot i que no es va identificar en aquell moment.
Va aparèixer en forma de 40.000 soldats d'Estats Units estacionats a Islàndia durant la guerra.
Estats Units no va retirar completament les seves tropes fins el 2006.
Aleshores la major part dels islandesos ja parlava amb fluïdesa l'anglès a més de la seva llengua materna.
Després va venir la urbanització, el transport per aire, la televisió per satèl·lit i Internet.
Això ha canviat totes les nacions però ha canviat més Islàndia, i més ràpidament.
L'aïllament, que tant havia fet per la protecció de la llengua, havia desaparegut.
«Quan era jove, molt poca gent parlava anglès», diu Gnarr.
«Amb la meva generació, la televisió i la música han fet que calgui entendre'l».
Els fills de Gnarr el parlen molt millor que ell.
Tenen amics arreu del món amb els que parlen a través de les xarxes socials.
«Però ells no parlen tan bé l'islandès com jo», diu.
«És un canvi dràstic en un període de temps molt curt».
Els puristes de la llengua, i a Islàndia n'hi ha uns quants, creuen que la millor estratègia per a que l'idioma sobrevisqui consisteix en resistir-se a importar paraules de l'anglès i limitar-se a fer servir l'arcaica i complicada gramàtica de la llengua.
Al final, això és el que fa que l'islandès sigui únic.
(Aquí podeu trobar més informació sobre els intents dels islandesos a l'hora d'actualitzar la seva llengua reciclant paraules velles.)
Si acaba sonant com altres llengües, la gent tendeix a no valorar-la tant.
Aquest és l'argument.
«Crec que la gent, especialment la gent més gran, són escèptics respecte a l'ús de l'anglès», diu Larissa Kyzer, una americana que viu a Reykjavík i que estudia islandès.
Kyzer ha vist un gran esforç per fer que els islandesos s'enorgulleixin de la seva llengua.
«A l'esplai on treballo tenen cartells a la paret del tipus "L'islandès és la nostra llengua materna"», diu.
«Vaig tenir una professora que deixava que els seus fills diguessin totes les paraulotes que volguessin sempre que ho fessin en islandès».
Cap a on va l'islandès?
L'islandès pot seguir diversos camins.
Aquí en tenim dos.
El primer recorre a la veneració que els islandesos senten per la narrativa, des de les sagues dels primers anys de la història islandesa fins al gran número d'escriptors d'avui dia.
Alguns lingüistes creuen que el moment crític per a l'islandès, quan realment abandoni els cors dels islandesos, serà quan els poetes i novel·listes del país deixin d'escriure en la seva llengua.
Sverrir Norland ja té experiència en això.
Per millorar la seva escriptura, el jove islandès va deixar el seu país per assistir a un curs d'escriptura creativa a Londres.
«Per motius obvis vaig haver d'escriure en anglès», diu Norland.
Primer li va semblar fals però després alliberador, cosa que el va fer recordar una citació de Bjork.
«Deia alguna cosa com: "Quan vaig començar a cantar en anglès, em sentia com si estigués mentint"», diu Norland.
«És terrible, però alhora és alliberador.
Pots ser qui vulguis».
Fins i tot pots fer veure que no ets islandès.
Norland no va anar tan lluny.
De fet, avui escriu de nou en islandès.
Escriurà més ficció en anglès?
Diu que no ho descarta.
Així que aquesta és la primera possibilitat: que alguns escriptors canviïn a l'anglès i enviïn així un poderós missatge als seus lectors a Islàndia.
Aquí tenim una segona possibilitat, que promet més: la immigració pot donar empenta a la llengua.
Al petit poble de Flúðir, separat de Reykjavík per una serralada, Azeb Kahssay és una de les propietàries de Minilik, un restaurant etíop.
La seva llengua materna és l'amhàric.
Ha viscut a Islàndia durant set anys i ha après l'islandès bastant ràpidament.
«Parlo millor l'islandès que l'anglès», diu.
Com el seu marit islandès.
Entre ells parlen en islandès.
Segurament Kahssay sigui l'única etíop que parla millor l'islandès que l'anglès.
Els islandesos admiren els immigrants com Kahssay que han aconseguit dominar la seva llengua.
Però, alhora, els tradicionalistes estan preocupats per si els parlants no natius alteren la seva llengua.
Hi ha qui pensa que els immigrants poden ser els salvadors de la llengua. «Tinc moltes ganes que els immigrants comencin a escriure en la seva versió de l'islandès, creant noves paraules», diu el novel·lista Auður Ava Ólafsdóttir.
«Així és com hauria de ser una llengua: viva, creativa, inventiva. Com era la llengua de les sagues de fa segles», diu.
Parla amb fluïdesa diversos idiomes però diu que només escriuria en la seva llengua materna.
«Crec que el món necessita històries explicades en islandès».
Dues de les seves novel·les han estat traduïdes a l'anglès.
Una d'elles, «Papallones al novembre» és una paròdia d'epopeia divertida, trista i mancada de sentiments.
Sents la influència de les sagues.
Sverrir Norland, l'escriptor que escrivia en anglès però que ha tornat a l'islandès, creu que la identitat islandesa va de la mà de l'escriptura i la parla de la llengua.
«Si explico una història en islandès, penso en lectors islandesos i assumeixo que tenim una experiència i coneixement similars sobre els temes dels que parlo», diu Norland.
«Però si escrigués en anglès sobre els islandesos, estaria explicant coses completament diferents, així que el resultat seria molt diferent».
El podcast de The World in Words està a Facebook i iTunes.
Amb el suport de National Endowment for the Humanities
Com el club argentí Boca Juniors torna a perdre front a la violència
Banderes del Boca Junior durant el partit contra el River Plate a Mendoza, Argentina, 2013.
Imatge de l'usuari Rogerio Tomaz Jr.
(CC BY-NC 2.0)
Els dos clubs de futbol més coneguts d'Argentina i amb la màxima rivalitat, el Boca Juniors i el River Plate, es van enfrontar el passat 14 de maig en els setzens de final de la Copa Libertadores, la competició futbolística més important d'Amèrica del Sud.
Malgrat l'elevada expectació i els milions de seguidors, sols es va disputar la primera part a l'estadi del Boca Juniors, el Alberto J.
Durant l'inici de la segona meitat, quan els jugadors del River Plate tornaven al terreny de joc, quatre d'ells van ser atacats amb un material tòxic emprat per a fabricar l'esprai de pebre.
Aquest fet va provocar la suspensió del partit més esperat de la competició organitzada per la CONMEBOL, organització dirigent del futbol sud-americà.
Gràcies als sistemes de seguretat de l'estadi, cinc dies després de l'agressió s'ha identificat com a culpable a un grup de seguidors del Boca, sent el principal culpable el seguidor Adrián Napolitano.
La fiscal Susana Calleja va dictar una ordre de compareixença per interrogar a Napolitano, però no va fer cap menció sobre arrestar-lo.
No obstant això, durant les hores i dies següents al partit, s'ha debatut sobre la possibilitat que no fóra un aficionat, sinó la pròpia policia.
Seguint el partit, l'etiqueta #FueLaPolicia va començar ràpidament a ser tendència.
De les places als ajuntaments: els indignats entren en la política local espanyola
Foto de portada de Facebook de la plataforma ciutadana Barcelona en Comú.
Foto de Marc Lozano.
(CC BY-SA 4.0)
El 24 de maig del 2015 serà recordat com un dia històric en la política espanyola: per primera vegada, el moviment polític dels indignats, el qual va ocupar els carrers de tot el país durant les protestes massives iniciades en 2011, han irromput en el poder.
Per primera vegada, el bipartidisme que ha caracteritzat la democràcia espanyola s'enfronta a un canvi autèntic.
Es pot considerar com un fet significatiu, ja que sols falten cinc mesos per a unes eleccions generals en les quals es decidirà quin partit governa el país durant els anys següents.
Els espanyols van acudir a les urnes el mes passat per tal de votar per a les eleccions municipals i escollir un nou alcalde en la major part de les ciutats i pobles del país, així com un nou president autonòmic en 13 de les 17 autonomies.
Els partits alternatius, alguns dels quals es presentaven per primera vegada, han demostrat una força considerable restant vots als dos partits principals que fins aquest moment s'havien repartit successivament el poder tant a la major part de localitats i autonomies com al govern central.
Es tracta de partits nous nascuts com a resultat dels últims moviments socials en contra de l'austeritat, de les desigualtats i de la corrupció, i que han competit en aquestes eleccions proposant un canvi profund en el sistema.
Impensable fins fa poc, han aconseguit irrompre com a alternativa als partits tradicionals.
Defenen l'eliminació dels cotxes oficials i de projectes especulatius i proposen gravar a les companyies elèctriques, multar als bancs que posseeixen vivendes buides i verificar el deute públic.
La nit dels resultats es va viure amb tensió i emoció a mesura que avançava el recompte i s'igualaven els resultats en moltes regions.
Encara que el conservador Partit Popular (PP) queda com a primera força política, ha perdut 2'4 milions de vots i alguns dels bastions que dominava.
El PSOE, partit socialdemòcrata a l'oposició, ha perdut 700.000 vots si ho comparem amb el resultat de les eleccions municipals del 2011, encara que podria recuperar algunes localitats en cas de pactar amb partits minoritaris.
Com cap dels partits ha obtingut la majoria absoluta necessària per governar, els partits i les plataformes ciutadanes que han participat en les eleccions han d'arribar a acords al llarg de les setmanes següents per tal de decidir qui governarà en les autonomies i en els municipis espanyols.
Dos dones, dos ciutats, grans canvis
Ada Colau, guanyadora de les eleccions municipals a Barcelona, en una assemblea de barri.
Foto BenComu (CC BY-SA 4.0)
Ada Colau, coneguda pel seu activisme social, especialment en la Plataforma Anti-Desnonaments (PAH), ha liderat en els últims mesos una campanya representant la plataforma ciutadana Barcelona en Comú, la qual ha guanyat les eleccions a la ciutat comtal.
El 24 de maig del 2015 va ser elegida alcaldessa de Barcelona, obtenint 11 regidors.
Com la seua formació no va obtindre la majoria absoluta, haurà d'arribar a un acord amb altres forces polítiques catalanes per tal de poder governar a l'ajuntament de la ciutat.
Manuela Carmena (71 anys), ex-jutgessa, elegida representant de la plataforma ciutadana Ahora Madrid.
Podria convertir-se en la pròxima alcaldessa de Madrid i substituir al PP, el qual ha liderat la capital durant els últims 20 anys.
De nou, tot dependrà dels pactes, però les plataformes de ciutadans que defenen els canvis polítics i socials, així com un gir a l'esquerra, podrien aconseguir fins grans ciutats d'Espanya, entre les quals es troben Madrid i Barcelona.
Manuela Carmena, candidata de Ahora Madrid, podria ser elegida alcaldessa - Imatge Llicència CC Wikimedia.org
A continuació, una sèrie de missatges per Twitter de les dos candidates on mostren les idees i el programa i fins i tot el suport tant de dins com de fora del país:
El patrimoni del Iemen, víctima de guerra
Una vista fascinant del casc antic de Sanà. Fotografia d'Ameen Alghabri.
El Iemen, un dels centres de civilització més antics del món àrab i un dels països àrabs més pobres ha estat víctima dels atacs aeris liderats per l'Aràbia Saudita, el seu ric veí, durant gairebé tres mesos.
L'operació va començar quan els houthis, un grup rebel, va capturar Sanà, la capital, cosa que va fer que el president Abdu Rabu Mansour Hadi s'exiliés a la ciutat portuària d'Aden i que, al poc, hagués de buscar refugi a la capital saudita, Al-Riyad.
Han mort més de 2500 persones i hi ha hagut 11000 ferits des que la guerra va començar el 25 de març.
Hi ha un milió de desplaçats dins el país i 21,1 milions, el 80% de la població, necessita ajuda humanitària d'acord amb l'últim informe de l'Oficina de les Nacions Unides per a la Coordinació d'Afers Humanitaris.
Tanmateix, les víctimes de la guerra no es limiten a les persones.
El patrimoni del Iemen també ha patit.
El 9 de maig els avions saudites van fixar el seu objectiu en la mesquita d'Imam al-Hadi, a la ciutat de Saada, un bastió dels houthi.
La mesquita és la tercera més antiga del Iemen i es va construir fa 1200 anys.
Els atacs saudites es dirigeixen a la mesquita històrica d'Al-Hadi a Saada.
El vídeo és de l'emissora de televisió houthi Almasirah. #Yemen #Peace4Yemen https://t.co/6K1v8e0BO9 — Yemen Updates (@yemen_updates), 9 de maig de 2015.
Foto de la mesquita d'Al-Hadi a la província de Saada, que avui ha estat atacada durant els bombardejos saudites. Hi ha hagut quatre morts i deu persones més han estat ferides. #Yemen pic.twitter.com/DO1mjxGPEK — Fatik Al-Rodaini (@Fatikr), 9 de maig de 2015.
Jamila Hanan, una activista dels drets humans, va compartir fotografies de la preciosa i antiga mesquita al seu tweet:
Llegint sobre la preciosa mesquita d'Al-Hadi a #Saada, #Iemen, construïda al segle IX.
Intento fer-me a la idea que l'han bombardejada. pic.twitter.com/5x5qSL3CQd — Jamila Hanan (@JamilaHanan), 9 de maig de 2015.
L'11 de maig, el casc antic de Sanà, la capital del Iemen i una de les ciutats habitades més antigues del món, va ser durament bombardejada durant la nit, cosa que va provocar danys greus a diversos edificis històrics.
Altres zones colpejades pels atacs aèris van ser el casc antic de Saada i el jaciment arqueològic de la ciutat emmurallada preislàmica de Baraqish, fets que van dur a la directora general de la UNESCO a publicar una nota de premsa on cridava a totes les parts a protegir el patrimoni cultural del Iemen.
Això és el que va dir Irina Bokova:
Estic especialment afligida per les notícies sobre els atacs aèris a zones densament poblades com les ciutats de Sanà i Saada.
A més de provocar un gran sofriment entre la població, aquests atacs destrueixen el patrimoni cultural únic del Iemen, que és el repositori de la identitat, història i memòria del poble i un testimoni excepcional de les fites de la civilització islàmica. Faig una crida a totes les parts perquè s'abstinguin de fer servir militarment els llocs i monuments del patrimoni cultural o que els incloguin entre els seus objectius durant els atacs i que respectin així les seves obligacions segons els tractats internacionals.
El 24 de maig, dos atacs aeris saudites van dirigir-se a l'antiga ciutadella d'Al-Shareef, a la ciutat de Bajel, província de Hodeida.
El patrimoni del Iemen està sent atacat durant els bombardejos saudites. Fotos del castell d'Al-Shareef, ciutat de Bajel, Hodeida.
L'oest del Iemen ha estat atacat tres vegades pels saudites. pic.twitter.com/o39QAGsVQZ — Fatik Al-Rodaini (@Fatikr), 28 de maig de 2015.
El 4 de juny, Dar-al-Hajar, el Palau de Roca, situat a dalt d'un turó a Wadi Dhar, al nord de Sanà, i construït el 1786 per Imam Mansur, va ser objectiu d'atacs saudites.
Avui les forces aèries saudites han atacat Dar-al-Hajar.
El patrimoni del país i la seva història també estan sota foc saudita. #Yemen pic.twitter.com/ZL4hrP49bZ — Fatik Al-Rodaini (@Fatikr), 4 de juny de 2015
El 25 de maig les forces aèries saudites van destruir completament el On May 25, museu regional de Dhamar, on es custodiaven milers d'artefactes de la civilització himiarita.
El museu de Dhamar, on es custodiaven més de deu mil artefactes de la civilització himiarita i del jaciment proper de Zafar, destruït per míssils de les forces aèries saudites. #Iemen — ghumdan (@ghumdan), 5 de juny de 2015.
La «meravella de l'enginyeria» de la ciutat de la Reina de Sabà, danyada durant un atac aeri: http://t.co/S81MIfWnON — National Geographic (@NatGeo), 3 de juny de 2015.
El diari Yemen Post Newspaper va compartir una fotografia de l'abans i el després de la Gran Presa:
Els informatius de matinada de la @CNN ens porten notícies de la destrucció del casc antic de #Sanà #Iemen https://t.co/VMF3m5NKVA — Alex Potter (@alexkpotter), 13 de juny de 2015.
La directora general de la UNESCO va condemnar una vegada més els atacs al casc antic de Sanà.
Va fer les següents declaracions:
Reitero la meva crida a totes les parts perquè respectin i protegeixin el patrimoni cultural del Iemen.
Aquest patrimoni sosté l'ànima del poble iemenita, és un símbol de la història milenària de coneixement i pertany a tota la humanitat.
Ahmed Al-Sayaghi va compartir fotografies del barri de Qassemi, al casc antic de Sanà, abans i després de l'atac. En elles es pot veure les cases destruïdes.
EL CASC ANTIC DE LA CIUTAT DE #SANÀ Abans i després dels atacs aeris 😔 #Iemen pic.twitter.com/DUrMofYEF3 — • A. Sayaghi • (@AhmedSayaghi), 12 de juny de 2015.
Abubakr Al-Samahi va expressar amb eloqüència els sentiments de molts iemenites al seu article a al-Araby al-Jadeed:
Ens hem acostumat a veure com es destrueix el Iemen.
Tot i així, costa més veure com es destrueixen edificis que recordes, carrers pels que has caminat i paisatges que t'estimaves. És clar, les vides dels milers de persones mortes a la guerra del Iemen són més importants.
Tanmateix, jo, i molts altres iemenites, ens sentim profundament adolorits quan veiem la destrucció del nostre patrimoni, de llocs que volem compartir amb el món.
Els nostres avantpassats van invertir centenars, si no milers, d'anys en construir les nostres ciutats a la sorra i els nostres palaus a les muntanyes.
Només cal un moment per destruïr-ho.
Ali Almurtada va fer una comparació per explicar el sentiment de dolor dels iemenites.
Si et costa entendre què represent el casc antic de Sanà pels iemenites, imagina que es destrueixen les piràmides d'#Egipte. #Iemen — Ali Almurtada (@AliAlmurtada), 13 de juny de 2015.
Potser el Iemen és un país pobre econòmicament, però és molt ric culturalment, amb el seu patrimoni i història, que són l'orgull dels iemenites i és molt dolorós veure com això es destrueix.
Sembla que l'operació saudita Restaurar l'Esperança ha canviat el seu nom per Destruïr la Història.
Avui, els iemenites ploren per persones i pedres, vida i història, que avui totes les parts destrueixen a la guerra, l'antic president Saleh i les forces houthi i, sobretot, la coalició liderada pels saudites
La pregunta que incomoda la Bòsnia i Hercegovina d'avui dia: qui sóc?
Foto de Mirko Pincelli per al projecte «Bosnian Roma» del PCRC/PINCH.
Utilitzada amb consentiment.
Tatjana Milovanović explora la identitat nacional, ètnica i personal a la Bòsnia i Hercegovina de la postguerra en aquest article publicat inicialment a la web Balkan Diskurs, dirigida pel Post-Conflict Research Center, amb seu a Sarajevo, que el 2014 va rebre una beca de Rising Voices.
Es torna a publicar aquí gràcies a un acord de compartició de continguts.
Si li preguntessis als meus avis als anys noranta a quina nació pertanyien, t'haurien dit que eren iugoslaus i bosnians.
Llavors segurament l'avi hauria començat a parlar amb nostàlgia del passat i hauria recordat com el 1984, sent policia, va anar a treballar a Sarajevo durant les Olimpíades o com era Kosovo durant els anys setanta.
L'àvia segur que començaria a parlar de com Borac, una fàbrica de teixits al poble de Banovići, era la millor cooperativa on havia treballat mai i de com feien tots plegats les millors excursions pels camps de la cooperativa.
I sí, eren iugoslaus i eren bosnians.
Quan avui els fas la mateixa pregunta, no saben què respondre i intenten evitar parlar d'aquells temps.
L'àvia diu que no té sentit parlar-ne més ja que fa molt que els millors dies de la seva vida van quedar enrere i que el que els queda avui al camp és la pura necessitat de sobreviure.
La constitució de Bòsnia i Hercegovina diu que tots els ciutadans de la Federació de BiH i la Republika Srpska són automàticament ciutadans de Bòsnia i Hercegovina.
El fet és que tots nosaltres, com a ciutadans de BiH (Bòsnia i Hercegovina), duem passaports i altres documents identificatius que tenen l'escut d'un únic país i la senyal d'una única ciutadania.
Quan parlava amb una noia d'un institut de Kladanj, un petit poble del nord-est de Bòsnia, vaig descobrir que fins i tot avui dia no poden dir als seu avis que són bosníacs, un grup ètnic eslau del sud dins de Bòsnia i Hercegovina: s'entossudeix a dir que ell és bosnià i que no coneix cap altra identitat nacional.
Les generacions d'abans de la guerra dels anys noranta van créixer amb el lema «Germanor i unitat» de l'antiga República Socialista de Iugoslàvia i se'ls va ensenyar a reprimir la identitat religiosa i ètnica pel bé de la societat.
Realment, quan penso en el país on visc i reflexiono sobre la seva història i sobre com avui encara continua, no puc evitar fer-me una pregunta: Què vol dir ser bosnià i hercegoví a Bòsnia i Hercegovina? Existeix tan sols aquesta identitat?
Com una persona que va créixer després de la guerra a Bòsnia i Hercegovina, sempre he afrontat un dilema quan he pensat en la meva identitat ètnica i nacional.
Com que vaig créixer en el si d'una família de tradició ortodoxa, era vist com a sèrbia i per tant ningú tenia dubtes. Ningú excepte jo, perquè sempre he sentit que em faltava alguna cosa.
Un jove recorda dies millors de l'antiga Iugoslàvia mentre contempla el retrat del líder iugoslau Josip Broz Tito.
Caricatura de Chloé Gaillard per a Balkan Diskurs.
Els símbols ètnics a Bòsnia i Hercegovina han adquirit una importància tan gran que a vegades penso que vivim a l'antiguitat, a l'època de les divisions tribals, on els colors tribals i les insígnies son la única garantia de supervivència.
En una època en què els polítics, a través dels mitjans de comunicació, parlen obertament sobre no reconèixer la capital d'aquest país, sobre donar més força a les entitats i sobre crear regions independents. Em pregunto si hi ha possibilitats de supervivència fora de l'etnicitat.
El que més molesta als joves de Bòsnia i Hercegovina és la impossibilitat de trobar una feina i les conseqüències de no tenir diners.
És per aquests problemes que molta gent decideix, diàriament, perseguir la felicitat més enllà de les fronteres de Bòsnia i Hercegovina.
Les dificultats de la vida avui dia fora del «teu grup» es fa evident amb els nombrosos casos d'ocupació per assolir quotes ètniques i amb una tradició de donar feina en funció de «les línies del partit».
Si tenim en compte que el 80% dels partits polítics contenen símbols ètnics en els seus noms, podem veure l'extensió del problema que el país està afrontant.
A vegades sembla inútil parlar de l'existència del país de Bòsnia i Hercegovina perquè la major part dels seus ciutadans es declaren membres d'algun altre grup en lloc de ciutadans d'aquest país.
Em pregunto si realment hi ha un país si fins i tot els qui tenen el seu passaport en neguen l'existència.
Com pot ser que només un ancià de Kladanj se'n recordi?
Per què no podem ser tots igual de tossuts i evitar que se'ns robi el que eren els nostres avis?
Per què intentem contínuament oblidar d'on som i dins de quines fronteres vivim?
No podem oblidar la nostra religió i la nostra etnicitat perquè són les que ens recorden la individualitat i la història de les nostres famílies i avantpassats.
Però hem d'ocupar-nos d'una cosa que té encara més prioritat: de totes les ètnies i de totes les religions que conviuen dins d'aquestes fronteres.
No estaria bé que poguéssim dir que pertanyem a un grup més gran i finalment acabar parlant entre nosaltres com a orgullosos bosnians i hercegovins?
Crec que aquestes idees de «Germanor i unitat» poden semblar massa idealístiques i fins i tot impossibles avui, però si penses que fins i tot són una mica necessàries i les veus lògiques, no tot estarà perdut.
Tot i que a vegades sembli una bogeria, fins i tot una ingenuïtat, crec que tots els ciutadans de Bòsnia i Hercegovina són una mica com l'ancià de Kladanj.
Ser bosnià i hercegoví avui vol dir estar enfadat i ressentit amb el sistema polític del país.
Vol dir viure a comunitats inestables econòmicament, lluitar per existir cada dia i esforçar-se per un millor demà.
Però també vol dir sentir-se orgullós quan els nostres atletes guanyen una medalla o quan Sarajevo guanya a la competició de les 100 millors destinacions turístiques.
Ser bosnià i hercegoví vol dir sentir amor i pertanyença i dur-ho sempre a tot arreu.
La temporada del monsó arriba a Bangladesh portant alegria, mals de cap i fotos meravelloses
Bangladesh dóna la benvinguda al monsó després d'una onada de calor sufocant.
Imatges de Reza Suman.
Copyright Demotix (15/06/2015)
Algú amb l'aigua pels genolls, un cotxe parat enmig del carrer per culpa d'una avaria al motor, el trànsit convertit en un malson per als ciutadans...
Així és com Bangladesh donava la benvinguda a l'inici de la temporada del monsó aquest any mentre les fortes pluges curullaven les canonades i els carrers es convertien en rius.
Mentre s'acostava la fi de l'estiu, unes onades de calor havien fet insuportable la vida, fins al punt que els usuaris de Facebook publicaven sobre les elevades temperatures als seus murs.
Aleshores va arribar la temporada del monsó i la calor sufocant es va mullar per complet.
La tensió va donar pas als rescats.
Bangladesh és la terra de les sis estacions.
Barsha (pluja) n'és una.
Comprèn els mesos bengalís d'Ashar i Shrabon (de mitjans de juny a mitjans d'agost).
El monsó del sud-oest procedent de la Badia de Bengala colpeja moltes parts del país amb fortes pluges.
El 80% del total de precipitacions anuals tenen lloc durant el Barsha.
La gent va donar la benvinguda al monsó en les xarxes socials, mentre criticava els sistemes de drenatge en Daca, la 11a ciutat més poblada del món amb quasi 17 milions d'habitants, segons un informe de Nacions Unides del 2014.
El periodista Probhash Amin va escriure:
M'encanta la pluja.
M'agrada caminar durant el matí mullat, sobre tot per zones verdes.
Ja sé que la pluja complica la vida diària.
Aquest matí també he tingut problemes quan portava el meu fill Proshun a escola.
Els estudiants i els oficinistes són els que més sofreixen les pluges del matí.
El patiment d'aquells que viuen sense sostre no coneix la fi.
L'activista Akku Chowdhury va escriure en Facebook:
Quin dia de monsó més bonic per començar el matí!
Anava cap al treball mentre plovia i l'avinguda quedava col·lapsada per la pluja i per la visita del Primer Ministre!
L'esdeveniment del monsó sempre proporciona vívides imatges:
Les inundacions són una situació molt comú durant la temporada de pluges en Daca, Bangladesh.
Imatges de SK Hasan Ali.
Copyright Demotix (11/06/2015)
L'estancament de l'aigua sol provocar accidents al carrer.
Copyright Demotix (11/06/2015).
L'economia es deté.
Però la vida no para.
La gent arriba al seu destí conforme pot.
Copyright Demotix (14/08/2014).
Malgrat els desavantatges que comporta l'estació del monsó, també ve acompanyada d'una particular bellesa i de benediccions inusuals.
La gent celebra la temporada a la seua manera.
Com a part de la benvinguda a la temporada de pluges, cada any se celebra una festivitat en la Facultat de Belles Arts de la Universitat de Daca.
Imatge de Reza Suman.
Copyright Demotix (15/06/2015).
La gent dóna la benvinguda a la pluja eixint als carrers.
Imatge de Bayejid Akter.
Copyright Demotix (28/08/2010).
Els dies de pluja suposen una diversió sense fi per als xiquets!
Imatges de Mohammad Asad.
Copyright Demotix (23/08/2014).
Durant la temporada de pluges, com els rius van totalment plens, la gent fa carreres de barques.
Imatges de Indrajeet Ghosh.
Copyright Demotix (28/09/2013).
Kadam, una flor de dies plujosos.
Hi ha molts poemes i líriques en la literatura bengalí en els quals es fa menció a la flor Kadam.
Imatge de Zakir Hossain Chowdhuy.
Copyright Demotix (18/05/2013).
Plat especial bengalí per a dies de pluja.
Khichuri, Hilsa (peix) i ou fregit.
El turisme de monsó en Bangladesh és una experiència magnífica.
Bisnakandi, Sylhet.
Imatge d'Anawar Shamim.
Copyright Demotix (06/08/2014).
Les iniciatives privades agafen el timó per resoldre la crisi dels naufragis a Europa
Un guardacostes italià rescata dos dels 156 supervivents de la tragèdia del 3 d'octubre a l'illa de Lampedusa.
Imatge d'UNHCR amb llicència Creative Commons BY-NC 2.0
Més de 800 refugiats van perdre la vida al desastre que es va produir el mes passat davant de les costes de Líbia.
Segons un informe d'Amnistia Internacional, el vaixell que transportava els refugiats va bolcar quan la major part dels passatgers es van abalançar cap a un costat de l'embarcació per tal d’arribar a un vaixell mercant que els oferia ajuda.
Per desgràcia, els fets del dia 18 d'abril no són els únics dels últims mesos.
L'organització europea de fronteres, Frontex, que el novembre del 2014 va donar un mandat a l'Operació Tritó per controlar les costes de les fronteres exteriors de la Unió Europea, diu que ja no es pot permetre finançar tasques de rescat a gran escala i que només es compromet a fer tasques de vigilància i de control, mentre els guardacostes nacionals dels estats membres de la Unió Europea i els vaixells comercials fan el que poden per realitzar rescats.
Es tracta d'una mala noticia, perquè el predecessor d'Operació Tritó, Mare Nostrum, va tenir el mèrit de salvar milers de vides durant el seu any d'existència.
Tot i que la Unió Europea ha rebut crítiques per la seva nova manera d'abordar les migracions marítimes, considerada poc humanitària, Mare Nostrum va costar més diners que Operació Tritó i, en general, la migració no gaudeix de gaire popularitat des del punt de vista polític: hi ha qui creu que una operació de rescat coordinada disminueix els riscos relacionats amb les travesses marítimes i que per tant s'incrementa el nombre de refugiats i emigrants disposats a realitzar un viatge d'aquesta mena.
Tanmateix, Operació Tritó no ha estat capaç d'aturar l'entrada de refugiats a Europa.
Amnistia Internacional afirma que s'ha produït un increment dràstic del nombre de persones que han intentat travessar el Mediterrani l'any 2015 comparat amb el mateix període del 2014.
Segons un informe del grup, el nombre de persones que van creuar les fronteres de forma irregular va augmentar un 42 % durant els dos primers mesos del 2015.
Algunes organitzacions i ciutadans continuen fent pressió per obtenir una resposta de les institucions de la Unió Europea i per reclamar un programa coordinat de rescats a gran escala:
Una llista dels 17.306 emigrants que es van ofegar de camí a Europa, al Mediterrani. Els eurodiputats hi han de caminar per sobre.
Durant els últims anys, han sorgit algunes organitzacions i iniciatives privades amb l'objectiu d'omplir els buits del sistema polític.
Aquestes iniciatives i organitzacions pretenen mitigar la situació del Mediterrani a la seva manera.
Quan els polítics no fan res, els ciutadans prenen la iniciativa
Harald Höppner va fundar la iniciativa Sea Watch juntament amb altres voluntaris arran del naufragi de Lampedusa que l'any passat va acabar amb la vida de 366 emigrants. Té com a objectiu combatre la situació del Mediterrani, la qual sembla empitjorar cada vegada més.
Sea Watch va néixer gracies a unes quantes famílies de Brandenburg, Alemanya, i actualment està dirigida per una dotzena de voluntaris de tot el país.
El projecte, finançat amb donacions privades, pretén utilitzar el seu propi vaixell per supervisar la zona marítima entre Malta i la costa líbia, proporcionar primers auxilis als vaixells en perill i divulgar les seves experiències al públic.
En un principi, la durada del projecte s'ha establert en tres mesos.
A la seva pàgina web, el grup escriu:
Ens en sentim responsables i no ens volem quedar de braços plegats mentre hi ha gent que continua sofrint i morint.
Sea Watch també promou una cultura d'hospitalitat semblant a la que prediquen els polítics de la Unió Europea però que a la pràctica es veu subjugada a una política d'exclusió:
Hem decidit lluitar per la humanització de la política.
L'hospitalitat hauria de formar part de la nostra vida diària un cop més.
S'ha d'establir un servei de rescat marítim civil urgentment i la Unió Europea no està disposada a fer-ho.
Per això hem decidit prendre la iniciativa.
La implementació del projecte començarà a mitjan maig.
Un equip de 4 a 8 persones es dirigirà a la zona marítima del nord-oest de la costa líbia i durà a terme una observació durant 12 dies.
Si veuen un vaixell de refugiats en perill, l'organització n'informarà a les autoritats rellevants i els proporcionarà primers auxilis, aigua potable i menjar, i si ho requereixen, assistència mèdica, bots i armilles salvavides.
D'acord amb les recomanacions de l'organització ProAsyl, una ONG alemanya a favor dels refugiats, el grup no deixa pujar les víctimes als seus vaixells.
Sea Watch també manté un línia de telèfon d'emergència per transmetre informació sobre emergències als guardacostes nacionals.
Mapatge del Mediterrani
Sea Watch col·labora activament amb Watch the Med, una altra iniciativa privada fundada el 2012.
El grup s'ha convertit en una gran xarxa formada per activistes, investigadors, organitzacions de refugiats i mariners que documenten els accidents i el nombre de refugiats morts o ferits a la zona del Mediterrani mitjançant la tecnologia de mapatge.
Utilitzen dades de telèfons mòbils, anàlisis de vents i corrents i informes de testimonis oculars per documentar la posició exacta dels vaixells i dels accidents, i així poder determinar qui són els responsables de violar la llei internacional i els drets dels emigrants que es troben a alta mar.
L'element central del projecte és la tecnologia de mapatge, la qual genera una visió general del moment i el lloc on ha tingut lloc un incident i el nombre de refugiats involucrats.
A més, els mapes també mostren el nombre de refugiats que poden ésser salvats. Per exemple, un usuari podria veure que Watch the Med va rebre una trucada d'un telèfon mòbil per satèl·lit el dia 11 d'abril provinent d'un vaixell de refugiats situat a la costa líbia amb gairebé 1.000 passatgers a bord.
Aquest refugiats es podrien salvar si s'enviés una petició d'auxili a les autoritats pertinents.
En una entrevista amb el portal suís 20Minuten, Simon Sontowski, un especialista del telèfon d'emergència de Watch the Med a Zuric, va explicar les motivacions que el van dur a participar en la iniciativa:
D'aquesta manera puc ser útil.
Watch the Med és un verdader salvavides enmig d'una tragèdia política i humana.
Tothom està d'acord en la desgràcia que suposa que tanta gent mori cada any. Però frases com “Tenim les mans lligades” o “No podem fer-hi res” sovint apareixen en aquest context.
I això no és cert.
És evident que no els podem salvar a tots, ni tampoc és la nostra intenció.
Però podem ajudar a apaivagar una mica la pressió. I amb aquest projecte volem mostrar que aquest no hauria de ser el nostre objectiu, sinó el de la Unió Europea.
Per què els llatinoamericans estan escollint noms per als seus fills com ara «Onur» i «Sherezade»?
La telenovel·la turca Les mil i una nits ha sigut retransmesa amb èxit en diversos països llatinoamericans i ha tingut també un efecte sensible en la cultura.
Foto de Ecuavisa i publicada amb llicència.
La telenovel·la és un gènere que tradicionalment ha sigut desqualificat com la cultura de les masses, i associat a la diversió del sexe femení i de la classe treballadora.
No obstant això, noves investigacions suggereixen que la telenovel·la posseeix una habilitat única per mesurar com la gent absorbeix nous continguts.
Nous desenvolupaments sobre la manera en què tot un país veu telenovel·les suggereixen també que els mitjans d'entreteniment podrien fins i tot destacar una nova direcció per a la globalització en general.
Durant anys, Llatinoamèrica ha estat el productor i exportador de telenovel·les per excel·lència, amb èxits comercials tant a l'interior com a l'exterior de la regió.
Les coses estan canviant, però, i Llatinoamèrica també importa diverses telenovel·les estrangeres, com ara el melodrama turc Les mil i una nits.
La sèrie està protagonitzada per una arquitecte vídua amb un fill malalt, Sherezade Eviyaoglu, la qual accepta passar una nit amb el seu cap, el multimilionari Onour Aksal, per tal de guanyar diners i poder pagar el tractament per al seu fill.
Finalment, els dos s'enamoren, però no abans de veure's envoltats per una infinitat d'intrigues amoroses i malentesos que no els permeten trobar la felicitat.
La particularitat d'aquest culebró (tal com es coneixen les telenovel·les llatinoamericanes) és que podria ser considerada llatinoamericana perfectament, però no ho és.
La major part de la història té lloc a Turquia, la qual proporciona escenaris exòtics per molts espectadors llatinoamericans.
És precisament aquesta qualitat exòtica la que sembla haver conquerit el públic llatinoamericà.
A Argentina, Canal 13, distribuïdor local, gaudeix d'un increïble índex d'audiència gràcies a aquesta telenovel·la.
Una imatge del Kama Sutra quasi obliga a dimitir el director d'un diari de Qatar
El redactor en cap Jaber Al Harmi va presentar la dimissió arran de la publicació al seu diari d'aquesta fotografia amb dibuixos del Kama Sutra.
El redactor en cap Jaber Al Harmi va presentar la dimissió arran de l'aparició al suplement sobre salut del diari qatarià Al Sharq Arabic d'aquesta imatge d'un tatuatge amb henna que representava un parella fent l'acte sexual.
La fotografia probablement va passar inadvertida i va acabar il·lustrant un article que alertava d'alguns perills del henna.
En una carta al diari, Al Harmi es va disculpar per l'"error" publicat al suplement de 112 pàgines i va assumir tota la responsabilitat pels dibuixos "ofensius" apareguts al diari d'un país musulmà conservador.
La seva decisió, amb tot, fou qualificada de valenta i lloada als mitjans socials i entre els internautes qatarians, que van crear fins i tot una etiqueta, #الحرمي_استقالتك_مرفوضة, que es pot traduir per “Al Harmi, no acceptem la teva dimissió".
De fet, el diari no ha acceptat la dimissió del periodista, amb vint-i-cinc anys de carrera.
Aquest usuari de Twitter escrivia:
Com a usuari de Twitter no accepto la teva dimissió.
Admiro la teva valentia i que hagis reconegut l'error en una època en què la majoria intenta no assumir els seus actes.
Per això no accepto la teva dimissió.
I Faisal bin Jassim Al Thani deia als seus 267.000 seguidors:
La dimissió de M. Jaber demostra que és un home honest, que assumeix amb valentia la seva responsabilitat i sap encarar la situació.
Ha transformat el seu diari.
I el fill mateix de M. Al Harmi, Salem, el defensava:
No conec ningú com mon pare que s'estimi més la seva feina.
Demaneu-li'n el perquè i us dirà: "Cada dia hi ha un nou desafiament."
Acumula vint-i-cinc anys de periodisme a l'esquena.
En un apunt a Paraglider, Dave McClure, resident a Qatar, explicava per què la mínima al·lusió al sexe és problemàtica en aquest país conservador:
El poder parteix del principi que la pornografia és contrària a l'islam i no s'ha d'autoritzar al país.
Tenir material pornogràfic pot comportar penes rigoroses, incloses la presó i l'expulsió.
La pornografia es tracta de la mateixa manera que les drogues il·legals, amb les mateixes conseqüències si t'enxampen.
El futur del sector audiovisual de França està a l'Àfrica
Una dona trenca a plorar en una escena del tràiler de la pel·lícula Timbuctu.
La indústria francòfona del cinema ha gaudit d'una gran empenta gràcies a l'èxit d'algunes pel·lícules recents com Timbuctu, del cineasta maurità Abderrahmane Sissako i el documental malgaix Ady Gasy.
Altres projectes d'èxit han demostrat un creixement innegable del sector a la regió: Les Chevaux de Dieu (Els cavalls de Déu), del Marroc; La Pirogue (El vaixell), del Senegal; El riu, d'Algèria, i Angano Angano, de Madagascar.
Ara que la indústria cinematogràfica a França està passant per un mal moment, el continent africà pot convertir-se en la seva salvació.
Això, de fet, podria aplicar-se a tot el sector audiovisual.
Tanmateix, tot i que el continent és la terra de les oportunitats de creixement, els mercats encara presenten algunes deficiències que dificulten el desenvolupament del sector.
La terra promesa per al sector audiovisual francòfon
Es preveu que l'any 2050 un 85% de parlants de francès residirà a l'Àfrica.
El continent és la llar d'una població molt jove amb un creixent entusiasme per les pantalles.
Els productors francesos de continguts audiovisuals han entès ràpidament el potencial del mercat, on gairebé no hi ha cap infraestructura des del punt de vista de la tecnologia per a la comunicació: al continent hi falta una estructura legal sòlida pel que fa a la tecnologia de la informació, diu el Banc Mundial a un informe, i necessita millorar la xarxa d'accés a Internet, segons la Unió Internacional de Telecomunicacions, de forma que es proporcioni una connexió ràpida a la creixent classe mitjana.
Ben aviat, sobre l'any 2000, els productors francesos van entendre el potencial de la regió i des d'ençà han intentat fer que el mercat es desenvolupi.
Hi ha hagut algunes col·laboracions entre els canal francesos TV5 i CanalSat i els canals de l'Àfrica occidental.
Continuant la tasca d'aquests pioners, altres xarxes de televisió franceses, com el canal musical Trace TV, han decidit obrir una agència a la regió.
Aquesta decisió va ser encertada per a Trace TV, ja que avui dia un terç dels seus ingressos prové de l'Àfrica.
Trace TV ara busca, fins i tot, incloure a la seva xarxa la telefonia mòbil i la ràdio.
Escena del documental Ady Gasy de Lova Nantenaina, via YouTube.
Tot i aquests èxits, encara hi ha molt poques companyies franceses que s'han atrevit a intentar aprofitar totes les oportunitats que ofereix el continent.
Pot ser que tot això acabi aviat, ja que grups audiovisuals de la Xina i Amèrica del Nord no estan perdent el temps.
Un mercat esquiu per als empresaris francesos del sector audiovisual
I llavors per què dubten tant els empresaris?
Tot i que l'idioma fa que sembli que els productes audiovisuals en francès tinguin un lloc assegurat a la regió, sembla que els possibles obstacles els estan donant una raó per contenir-se: la inestabilitat política, la corrupció i la manca d'infraestructura són algunes de les raons que els empresaris han mencionat.
Tanmateix, ja és molt difícil ignorar el que significaria perdre aquesta oportunitat.
Jérôme Bodin, un analista francès dels mitjans de comunicació, opina:
Si França vol incrementar la seva influència global, ha d'iniciar ràpidament una reforma dels seus mitjans de comunicació de forma que sorgeixi una indústria audiovisual poderosa.
Un país no pot pretendre tenir influènxia en els afers internacionals sense grups audiovisuals forts i que exportin els seus productes.
La competitivitat dels grups de televisió francesos ha decaigut des de principis del segle XXI, especialment en comparació amb els grups alemanys i americans.
Fins i tot els polítics francesos han dit la seva.
L'11 de setembre de 2014, a l'Assemblea Nacional francesa es va celebrar una sessió sobre quines polítiques s'havien de seguir per aconseguir una major penetració al mercat audiovisual africà.
Bernard Chaussegros, un membre del parlament, va suggerir que el model de negocis actual necessitava una reinvenció: opinava que, en lloc de concedir subsidis a organitzacions i empreses, França havia de promoure la cooperació entre els habitants dels països i els grups francesos.
Aquest punt de vista, deia, permetria una penetració més ràpida a la regió.
Amb tot, sembla que el sector audiovisual francès ha despertat finalment del seu estupor i ha superat les seves limitacions.
Per exemple, el grup Lagardère ha obert una oficina de producció televisiva a Dakar, Senegal.
L'octubre de 2014, Canal+, un consorci audiovisual francès, va llançar A+, un canal dirigit al continent africà i amb l'ambició de converitr-se en el «millor canal africà».
Seguint-li la pista, Euronews proposarà durant el 2015 un canal informatiu, multilingüe i panafricà anomenat Africanews.
En un moment en què les economies europees estan estancades, sembla que l'Àfrica es converteix en el millor continent on les companyies del sector poden dirigir les seves inversions.
França ha superat un passat de dubtes.
La seva influència al continent ha estat objecte d'anàlisi i ha patit una gran controvèrsia.
Que França intenti expandir la seva influència cultural per Àfrica porta a preguntar-se si hi ha intencions ocultes.
En qualsevol cas, la competició pel mercat audiovisual serà dura, especialment pel que fa a les tecnologies, i caldrà un gran esforç per fer-se un lloc en aquesta nova febre de l'or.
"Els estereotips es converteixen en un altre mètode de violència contra la dona nicaragüenca que ningú no regula"
En el seu assaig publicat al mitjà alternatiu Conexiones, Katya Najlis desenvolupa les idees que es generen al voltant de l'assetjament de les dones als carrers de Nicaragua.
El text presenta múltiples exemples i reflexions que concorden amb la majoria de les idees que defensen el dret de les dones a Llatinoamèrica a circular lliurement sense preocupar-se pels riscos que deriven de les convencions socials que perpetuen la desigualtat de gènere:
Els estereotips es converteixen en un altre mètode de violència contra la dona nicaragüenca que ningú no regula.
El masclisme assumeix el cos de la dona com a un objecte públic.
L'ús d'imatges sexistes contribueix a aquesta realitat, violentant-la de forma implícita i posicionant-la com un objecte.
Lamentablement, algunes dones hem arribat a pensar que és "normal" o que "per culpa nostra" som víctimes d'aquest tipus d'abús, i és que els assetjadors aprofiten els mitjans de transport públics, i sobre tot els carrers, per a ofendre'ns sexualment.
L'artista urbà iranià Black Hand també demana que les dones puguin entrar als estadis
Ha aparegut una nova obra de l'artista urbà iranià que representa un home aficionat a l'esport aixecant una ampolla de rentavaixelles com si fos un trofeu esportiu.
Imatge de la pàgina de Facebook de l'artista.
Una nova imatge de l'artista urbà Black Hand ha aparegut avui a la pàgina de Facebook associada a l'artista.
La imatge sorgeix en resposta a les protestes online i offline sota el lema #LetWomenGoToStadium (Deixeu que les dones vagin a l'estadi) que demanen la presència de les dones durant els partits masculins de la Lliga Mundial de Voleibol a Teheran entre l'Iran i els Estats Units.
Les dones, fins i tot les periodistes, tenen prohibit assistir als esdeveniments esportius masculins als estadis.
Nova obra de l'artista urbà d'#Iran Black Hand en protesta contra la prohibició a l'assistència de les dones als estadis #LetWomenGoToStadium pic.twitter.com/VWuVNMc0cO — Golnaz Esfandiari (@GEsfandiari) 25 de juny de 2015
L'artista urbà Black Hand ha estat durant molt de temps una figura permanent als mitjans socials, oferint comentaris oportuns als esdeveniments que afecten l'Iran.
Black Hand és un artista o grup d'artistes anònim sovint anomenat el "Bansky iranià" per alguns mitjans de comunicació.
El grafit és il·legal a l'Iran, tot i que les autoritats permeten l'art urbà que dóna suport a la República Islàmica.
L'artista penja fotos de les seves obres en una pàgina de Facebook associada abans que siguin retirades per les autoritats.
Aquesta imatge en particular mostra un home amb la samarreta de l'equip nacional de futbol iranià, aixecant una ampolla de rentavaixelles, que recorda als jugadors agafant el trofeu de la Copa del Món.
Una imatge similar de Black Hand, que va aparèixer inicialment en juliol del 2014, mostra una dona posant amb una ampolla de rentavaixelles més o menys a l'hora en què l'equip competia a la Copa del Món de Futbol a Brasil.
La protesta del rentavaixelles d'#Iran.
A Black Hand també se'l coneix com el "Bansky iranià"! http://t.co/FINwgOzP7W pic.twitter.com/bw88GP5uKK — Saeed Valadbaygi (@SaeedBaygi) 14 de juliol de 2014
L'artista ha explicat, a la secció de comentaris de la pàgina on ha penjat la foto, que la imatge apareix al mateix lloc que la de juliol del 2014, davant del parc Saee de Teheran.
El partit de voleibol del 19 de juny va causar molt revolt després que el govern anunciés que es permetria l'entrada a algunes dones, tot i que durant tant de temps no se'ls havia permès l'entrada als esdeveniments esportius masculins.
200 dels 12.000 seients de l'estadi es van reservar per a dones.
Tot i així, els oficials de seguretat els hi van denegar l'entrada unes hores abans del començament del partit.
Qui vol ser Merkel?
Clica i riu amb aquest generador de mesures d'austeritat aleatòries
Captura de pantalla del joc Random Austerity Measures (Mesures d'austeritat aleatòries).
Riure és la millor medicina contra el dolor, i aquest nou joc en línia, que va aparèixer tan sols fa uns dies, fa una intel·ligent parodia de les mesures d'austeritat que han dominat el panorama polític a Atenes i arreu d'Europa les darreres setmanes.
La pàgina oficial de Facebook del Generador de Mesures d'Austeritat Aleatòries va rebre més de 2.200 "M'agrada" durant el seu primer dia, el 15 de juliol, i continua creixent.
Els creadors del joc han decidit romandre en l'anonimat, però han deixat el següent missatge per als lectors:
...fet per a divertir-se.
Ajuda els grecs a superar la crisis gaudint d’un bon cafè a les illes gregues!
Es demana als participants que cliquin i vegin quines mesures afegides han de prendre el primer ministre grec Tsipras, l'exministre de Finances d'Atenes Varoufakis i, fins i tot, Itàlia i Portugal a causa dels seus deutes per complaure la cancellera alemanya Merkel i el defensor de l'austeritat més polèmic de la Unió Europea, el ministre de Finances alemany Schaeuble.
Un cop dins del joc, poden fer que "Tsipras escolti Justin Bieber durant 69 hores sota els efectes de drogues dures" o fer que Itàlia "doni 11 iPhones al 4% dels nens i deixi els altres amb mòbils vells per crear gelosia i enveja", mentre que España ha de "fer que el seu primer ministre s'aguanti dret sobre un sol peu durant 48 hores".
Una altra de les opcions força a "Varoufakis a ballar i cantar "My Anaconda" 14 cops davant de la Merkel".
Els autors de Global Voices van provar el joc (per motius exclusivament professionals, és clar) i van obtenir alguns resultats d'allò més divertits: La meva mesura d'#Austeritat aleatòria.
Retrats de les víctimes de Gaza: un nou projecte artístic
Retrats de les víctimes de Gaza, per Kerry Beall (Font: Beyond Words Gaza).
«Desperta, fill meu!
T'he comprat joguets, per favor, desperta!».
Aquestes van ser les paraules del pare de Sahir Salman Abu Namous mentre es dirigien a l'hospital.
Sahir, de quatre anys, ja era mort: els fragments dels obusos israelians li havien esclatat la meitat del cap.
L'11 de juliol del 2014, un avió de guerra israelià va bombardejar sa casa, en el barri de Tal Al-Zaatar, al nord de Gaza.
Els habitants de la ciutat només feia tres dies que vivien la guerra i ja hi havia un total de 130 víctimes, d'entre elles 21 nens. En 51 dies de matança van morir més de 2.000 palestins.
Vegeu també: Hundreds Killed in War-Battered #Gaza
Sahir amb un membre de la seva família (Font: Electronic Intifada).
La foto del petit Sahir difunt és massa impactant per mostrar-la.
La mort de Sahir ha impulsat Kerry Beall, una artista de Brighton, al Regne Unit, a començar un projecte artístic que té com a finalitat pintar el retrat d'aquells que van perdre la vida a Palestina l'estiu passat.
En una entrevista amb Global Voices, Kerry Beall va contar allò que la va impressionar:
Tot va començar quan vaig llegir la història de Sahir Abu Namous en una notícia publicada a Twitter.
Un parent relatava en quines circumstàncies havia mort el nen.
Només tenia quatre anys.
No es tractava d'un article anònim, era real.
Era el crit desesperat d'un membre de la família.
Era tan impactant que, en aquell moment, em va caure a sobre com un gerro d'aigua freda.
El retrat de Sahir Abu Namous (Font: Beyond Words Gaza).
Beyond Words intenta col·lectar fons des de la pàgina Kickstarter per tal de recollir un total de 3.000 lliures esterlines d'ací a finals del mes de juliol.
Gràcies a aquests diners, Beall té previst «pagar el material, emmarcar els retrats que calgui, enviar-los a Gaza i trobar una sala on exposar-los, fins que vinguin per ells o fins que els tornin a les famílies de les víctimes».
No crec que sigui l'única que se sent completament impotent.
El nombre d'homes, de dones i de nens que han mort és, simplement, desolador.
És aclaparador i és molt dur pensar-ho i de vegades, com moltes altres persones que conec, m'he de distanciar de la situació per poder continuar amb la meva pròpia vida.
Però, aquell dia, em va tocar una fibra sensible que no podia ignorar.
Vaig sentir la necessitat de fer alguna cosa, aleshores, el vaig pintar.
No sabia quines en serien les reaccions, ja que es tracta d'un tema molt delicat.
Li vaig ensenyar el retrat a la seva família i els va encantar.
Aquesta reacció va enfortir el meu desig d'actuar, i vaig començar a pintar altres vides perdudes.
Kerry Beall va acabar amb un missatge de gratitud.
Tot el món ho ha valorat molt, i cada comentari positiu em motiva a continuar amb el projecte.
He tingut molta sort de tindre al meu costat a persones que han permès que aquest projecte avanci.
Per exemple, el meu amic Dan ha fet córrer la veu, i Simon i Robin m'han ajudat a fer el vídeo.
Mohammed Zeyara ha tingut l'amabilitat de compartir el vídeo, fet que ha ajudat enormement a que es conegui el projecte.
La població palestina s'ha mostrat molt entusiasmada i m'ha donat molt de suport, i sento que Iman, Shareef i DiaaMahmoud s'han convertit en amics meus durant aquest projecte.
Ací teniu alguns dels retrats acabats.
Podeu veure'n més a la pàgina de Facebook de Beyond Words.
Mohamed Sabri Atallah, 21 anys.
Sara Omar Ahmed Sheikh al-Eid, 4 anys.
Samar Al-Hallaq, 29 anys.
Hindi Shadi Abu Harbied, 10 anys.
Un taller reuneix activistes digitals que revitalitzen les llengües indígenes a Colòmbia
Participants de la Reunió d'Activisme Digital de Llengües Indígenes que va tenir lloc a Bogotà, Colòmbia, els passats 18 i 19 de juny.
La diversitat cultural de Colòmbia es veu reflectida en el divers llegat lingüístic, representat per més de 60 llengües indígenes.
Tot i que algunes d'aquestes llengües estan en perill crític, moltes altres segueixen vives i bé.
Aproximadament un milió de persones arreu del país parlen aquests idiomes, i podem trobar-les a escoles, mercats, al transport públic i a Internet.
La pressió social i la relegació històrica de les llengües natives (no només a Colòmbia, sinó a tota Llatinoamèrica) han descoratjat a molts de conservar les seves llengües maternes, però els joves estan liderant una mena de ressorgiment, defensant la seva llengua i la seva cultura mitjançant eines digitals simples i plataformes web.
Aquests "activistes digitals" son el centre d'aquest moviment i tenen la missió d'assegurar que la propera generació pugui trobar la seva llengua i la seva cultura reflectides a la web.
Durant dos dies, el 18 i 19 de juny, 15 participants de tota Colòmbia es van reunir a Bogotà, la capital del país, amb motiu de la primera Reunió d'Activistes Digitals de Llengües Indígenes.
Després de l'èxit que va tenir una reunió similar el passat mes d'octubre a Oaxaca, Mèxic, aquest esdeveniment va oferir un espai interactiu on els joves usuaris indígenes d'Internet que revitalitzen les seves llengües natives es van poder trobar i aprendre els uns dels altres.
La reunió va estar coorganitzada per Global Voices, a través de la seva iniciativa Rising Voices, el grup de recerca Muysccubun i l'Instituto Caro y Cuervo, que van ser els hospitalaris amfitrions de l'esdeveniment.
Wikimedia Colombia, Mozilla Colombia i Ubuntu Colombia també van col·laborar com a socis locals, dirigint tallers i oferint tutoria als participants que volguessin començar nous projectes o millorar iniciatives existents.
L'esdeveniment també va ser possible en part gràcies al suport de Hivos.
Participants
A mitjans de maig, vam publicar una convocatòria oberta per cercar la participació d'individus interessats que ja estiguessin treballant per a revitalitzar les seves llengües natives mitjançant eines d'Internet.
Els participants van ser escollits tenint en ment la diversitat geogràfica i lingüística, i també el seu compromís per compartir el que aprenguessin amb les seves comunitats.
Ever Kuiru (dreta) ensenya a en Deiver Edisson Canticus i la Yeraldin Domico la pàgina web del seu projecte digital.
Van arribar sol·licituds d'arreu del país, cosa que va mostrar un impressionant transfons de projectes en línia basats en la comunitat, com retransmissions de ràdio, blocs, promoció de mitjans socials, diccionaris i jocs infantils.
Després de deliberar, l'equip organitzador va seleccionar 15 persones per a participar.
Podeu trobar una llista completa dels participants i les seves respectives comunitats i llengües aquí.
Sessions plenàries, tallers i esdeveniments públics
Es va convidar als participants seleccionats a dirigir tallers o debats, amb la intenció que cada sessió fos més semblant a una conversa.
Durant les sessions plenàries, els moderadors proposaven un tema i preguntes generals per a que el grup pogués iniciar una conversació entre tots, basada en les seves perspectives locals i experiències professionals.
Aquestes sessions també van incloure debats sobre problemes tècnics a l'hora d'utilitzar idiomes natius a la xarxa, com la manca de teclats amb els caràcters necessaris.
L'actual manca de connectivitat en moltes comunitats també constitueix un obstacle a l'hora d'aconseguir que les comunitats esdevinguin més actives en aquesta feina.
Un altre repte que es va discutir va ser la manca de consens en els mètodes d'escriptura entre les comunitats dels participants i els mètodes per a crear un alfabet uniforme.
Els participants també van intercanviar opinions sobre els préstecs lingüístics de l'espanyol quan a la seva llengua li manca una paraula per terminologia relacionada amb la tecnologia.
Alguns argumentaren fermament que s'haurien de crear neologismes a l'hora de resoldre aquestes mancances, per demostrar que la llengua pot ser completament funcional per si mateixa.
Una altra discussió va girar entorn els drets de la comunitat al contingut que es penja a la Xarxa, es a dir, si els activistes digitals havien de demanar permís als més grans o líders i en quines circumstàncies, i com encaixarien en aquesta equació les llicències obertes.
La discussió final es va centrar en les maneres de crear aliances entre les diferents parts interessades per assegurar projectes de revitalització de la llengua amb millors resultats.
Molts dels participants van demanar una major presència de les autoritats governamentals als tallers, per a que aquests puguin defensar directament les necessitats de revitalització i preservació de les llengües de les seves comunitats.
Segons els comentaris recollits després del taller de Mèxic, els participants van tenir temps addicional assignat per a presentar el seu projecte digital a tot el grup de manera formal.
Jhon Alexander Delgado comparteix el seu projecte digital amb el grup.
Els tallers pràctics, liderats per participants i socis locals, van ser un altre gran component de la reunió.
Els tallers van incloure gravació i edició amb software d'Audacity; com començar un projecte lliure de software de localització; creació de mems mitjançant l'eina Webmaker; com editar un article de la Viquipèdia; i com maximitzar Twitter per crear converses al voltant d'una etiqueta específica.
L'etiqueta emprada per l'esdeveniment va ser #ActivismoLenguasCO.
A causa de la gran demanda, el dissabte següent al matí va tenir lloc una taula rodona anomenada "Internet en la meva llengua, experiències d'activistes digitals de llengües indígenes colombianes".
L'esdeveniment, gratuït i obert al públic, va ser una oportunitat per a que els participants del taller poguessin interactuar amb el públic general i ajudar a crear consciència sobre el tema.
Aprofitant la xarxa
Ambdós dies van estar plens d'informació i aprenentatge d'habilitats.
Durant la sessió de recapitulació final, molts van recomanar que les futures sessions fossin més llargues, per tal d'aprofundir més en les eines i temes digitals.
Segons els participants, dos dies no va ser temps suficient per a reflectir la gran quantitat de reptes que han d'afrontar els activistes digitals de llengües indígenes a Colòmbia.
A més a més, la gran varietat d'eines digitals va ser en ocasions aclaparadora, així que també es va suggerir afegir temps addicional amb menys eines.
Debat en grup durant el taller.
Més important, els participants van reiterar el seu propi compromís personal amb els seus projectes.
També van expressar el seu desig de repetir el model de taller a nivell local i connectar-se virtualment amb altres comunitats en la regió, com les que van participar a la reunió de Mèxic.
A començaments d'any, Rising Voices va presentar ActivismoLenguas.org, un portal per a documentar i destacar projectes d'activisme digital de llengües indígenes arreu de Llatinoamèrica.
La pàgina conté perfils de projectes, entrevistes als participants de Mèxic, i aviat també entrevistes amb els participants de Colòmbia. Tot ha estat possible gràcies a la col·laboració amb estudiants de lingüística de la Universitat Nacional de Colòmbia.
Aquesta xarxa, que va començar a Oaxaca, ja ha afegit nous membres del taller de Colòmbia.
Aquestes reunions demostren que el treball innovador s'està fent a nivell popular, però encara es necessita suport tècnic, lingüístic i de comunitat.
El repte encara és trobar maneres significatives de connectar aquests activistes digitals de les llengües indígenes.
Construir una xarxa amb ells és una passa en la direcció correcta.
Global Voices espera continuar replicant aquest model en altres països de la regió, facilitant associacions amb organitzacions locals que comparteixin aquesta missió comú, fent créixer l'impacte del treball d'aquests joves activistes digitals.
Una mesquita xiïta ha sigut atacada per l'Estat Islàmic a Kuwait i ha deixat al menys 24 víctimes mortals
Clergue xiïta cobert de sang sobreviu a l'atac suïcida en la mesquita en #Kuwait, tuits @Hayder_alKhoei
Al menys 24 persones mortes i moltes altres ferides després que un terrorista suïcida de l'Estat Islàmic (EI) s'immolara el 26 de juny en la mesquita Al Sadeq, a Kuwait.
A través dels mitjans socials l'EI s'ha atribuït l'atemptat, el quart atac a una mesquita xiïta en països del Golf durant els últims mesos.
El mes de maig, l'EI es va atribuir dos atacs similars a mesquites xiïtes en la veïna Aràbia Saudita, nucli del Wahabbisme, interpretació fonamentalista de l'Islam i que reclama ser la «versió oficial de l'Islam sunní».
El 22 de maig un terrorista suïcida va deixar 23 morts i 102 ferits quan es va immolar en la mesquita de l'imam Ali en Al Qadih, a Qatif, regió oriental de l'Aràbia Saudita.
El divendres següent, el 31 de maig, tres persones van morir en un atemptat suïcida reconegut per la branca saudita de l'EI, Walayat Najd. A més, 10 persones van resultar ferides després que un terrorista suïcida s'immolara a l'exterior de la mesquita xiïta en la propera ciutat de Dammam.
I en novembre de l'any passat huit persones van morir a Al Ahsa, també en la regió oriental, quan terroristes armats atacaren el centre de la comunitat xiïta, on s'estava celebrant una cerimònia religiosa.
I ara Kuwait està sofrint les conseqüències d'aquest terror deslligat contra els partidaris de la fe xiïta per part de l'EI, una escissió d'Al Qaeda i que controla en aquests moments la meitat de Síria i grans territoris d'Iraq.
Les notícies es van difondre ràpidament als mitjans socials, mostrant imatges gràfiques de les víctimes i dels danys en la mesquita.
Aquest vídeo, el qual mostra els moments següents a l'atac, està va ser àmpliament compartit als mitjans socials:
Realment algú va pensar que matar en la casa d'Al·là un divendres durant el Ramadà és bo. #تفجير_مسجد_الامام_الصادق— Nasra Buashwan (@Nasra91) 26 de juny de 2015
D'altres diuen que és una conseqüència natural d'estats que ignoren un sectarisme en augment i que es propaga des dels púlpits de les mesquites i els col·legis de la regió.
Maitham, de Bahrain, assenyala:
Vos veig sorpresos a alguns.
Si durant anys omplis la ment de la gent d'una ideologia que diu que els xiïtes són uns apòstates i infidels, sols és qüestió de temps que algú s'anime a immolar-se per tal de matar infidels. — مَيْثَم (@m_aitham) 26 de juny de 2015
El periodista iraquià Mina Al Oraibi explica:
Tindre com a objectiu les mesquites xiïtes del Golf és un intent d'encendre l'odi... els predicadors que inciten al sectarisme són tan culpables com els terroristes — Mina Al-Oraibi (@AlOraibi) 26 de juny de 2015
I l'activista bahrainí pels drets humans, Maryam Al Whawajah, afig:
Les monarquies del Golf acudeixen tots junts a donar el condol mentre continuen permetent, i a voltes encobrint, el sectarisme que dóna com a resultat aquests atemptats. — Maryam Alkhawaja (@MARYAMALKHAWAJA) 26 de juny de 2015
Sorprenentment, Kuwait està obertament i activament implicat en la fundació de l'EI.
El subsecretari del Departament del Tresor per a Terrorisme i Intel·ligència Financera d'Estats Units, David Cohen, va assenyalar amb el dit a Kuwait per finançar algunes de les activitats de l'EI:
Un nombre de recaptadors de fons que treballen en jurisdiccions més permissives (especialment en Kuwait i Qatar) estan sol·licitant donacions per finançar insurgents extremistes i no per fer front a les necessitats legítimes humanitàries.
Els destinataris d'aquestes donacions solen ser grups terroristes, fins i tot la filiació d'Al-Qaeda a Síria, el Front al-Nusrah, i l'Estat Islàmic d'Iraq i de Llevant (ISIL), el grup conegut com la filiar d'Al-Qaeda a Iraq (AQI).
Cohen continua:
El nostre aliat Kuwait s'ha convertit en l'epicentre del finançament de grups terroristes a Síria.
Un nombre de recaptadors de fons explota impulsos caritatius de donadors inconscients mitjançant la sol·licitud de donacions humanitàries tant de l'interior com de l'exterior del país, encobrint els seus esforços en abillament humanitari, però desviant aquests fons a grups extremistes de Síria.
Mentrestant, els donadors que ja mostren simpatia pels extremistes sirians han trobat en Kuwait recaptadors de fons que anuncien obertament la seua habilitat a l'hora de passar fons als lluitadors de Síria.
Monkey Cage: Sectarianism and authoritarianism in Kuwait
The Washington Post: Kuwait, ally on Syria, is also the leading funder of extremist rebels Wall Street Journal: U.S. Calls Qatar, Kuwait Lax Over Terror Financing
Abans i després de la bomba: un recorregut interactiu per Nagasaki
L'epicentre de la bomba atòmica en 2015 - Urakami, Nagasaki.
Fotografia de Nevin Thompson.
L'arxiu de Nagasaki ha utilitzat Google Earth per a crear un mapa interactiu de Nagasaki abans i després de l'esclat de la bomba atòmica a la ciutat, situada al sud-oest del Japó, el 9 d'agost de 1945.
L'eina web bàsicament col·lecta i relaciona informació de la xarxa, per exemple, connectant històries de supervivents a Youtube amb la localització exacta de Nagasaki on es trobaven aquests individus quan va esclatar la bomba.
Per poder executar l'arxiu de Nagasaki cal tenir instal·lat el complement de Google Earth per a Windows o Mac OSX 10.6+.
La pàgina també inclou eines web similars per explorar el bombardeig atòmic d'Hiroshima, i també la cruenta batalla d'Okinawa, a començaments de l'any 1945, que va costar la vida a 150.000 civils.
Es disparen les teories de la conspiració sobre la fugida de la presó de Trinitat
"Teulades de Belmont"; imatge de (ha)SanMan_ish, emprada sota una llicència CC BY-NC 2.0.
Belmont és el suburbi de Port-of-Spain a on es va informar que volia escapar un dels fugitius.
És un dia tranquil a Trinitat i Tobago.
No hi ha soroll de sirenes de policia, ni retruny d'helicòpters, un gran contrast amb la confusió i el pànic causat ahir per la fugida de tres presoners "d'alt risc" de la Presó Reial a Port-of-Spain.
Com a conseqüència, un dels fugitius, Allan "Scanny" Martin, i un oficial de la policia van resultar morts; els altres dos fugitius, Hassan Atwell i Christopher Selby, segueixen en llibertat.
En un article de periòdic que s'està compartint extensament per les xarxes socials es donen detalls de com Selby va requisar un taxi per fugir de l'escena dient als seus ocupants: " Disculpeu-me, però estem intentant lluitar contra el sistema".
En una entrada de bloc satírica sobre la fugida, Wired 868 va dir:
Bé, això va ser una bacanal.
Trinitat i Tobago va estar tan disbauxada ahir que fins i tot en Jack Warner va considerar demanar un bitllet d'avió al fiscal general dels Estats Units.
El comentari continuava fent broma sobre el fet que Atwel aparentment tenia un compte de Facebook actiu mentre es trobava a la presó:
Al voltant del migdia d'ahir, Hassan Atwell, presoner de Port-of-Spain, va escapar de la presó juntament amb dos altres presoners, Allan "Scanny" Martin i Christopher "Monster" Selby.
Però primer van haver d'esperar que Atwell, de 41 anys, actualitzés la seva pàgina de Facebook malparlant com sempre sobre la seva renuència a cedir davant la natura opressiva de l'empresonament i a que compartís un vídeo de "Ent!
Breaking News".
A Facebook, Darren Cheewah va publicar unes vinyetes sobre la suposada habilitat d'Atwell d'aconseguir accés a internet estant a la presó:
(WIFI gratis) Obra de Darren Trinity Cheewah; emprada amb autorització.
Obra de Darren Trinity Cheewah; emprada amb autorització.
Respecte al moment de la publicació, la pàgina de Facebook d'Atwell ja no és visible per al públic.
Davant l'absència d'una versió oficial dels fets per part de la policia o del Ministeri de Seguretat Nacional, els internautes han començat a maquinar teories de conspiració en relació a les connexions entre la fugida i el Jamaat al Muslimeen.
El Jamaat és la organització responsable de l'intent de cop d'estat de 1990, i el seu líder, Yasin Abu Bakr, va ser detingut aquesta mateixa setmana juntament amb uns altres vuit membres per a ser interrogats.
Un dels temes d'actualitat del que més es parlava aquest matí era que un dels vuit detinguts, Hamid Ali, ha estat acusat de l'assassinat de Dana Seetahal, la Consellera Sènior que va morir d'un tret a boca de canó el 4 de maig de l'any passat.
Hamid Ali és el germà de Rajaee Ali, que es troba ara mateix a la presó acusat de conspiració d'assassinat.
Aquest últim ha estat involucrat al polèmic programa Lifesport, que ha estat plagat d'al·legacions de corrupció.
Live Wire de Wired868 va intentar unir els punts explicant:
Rajaee Ali és el fill de Hassan Ali, que és l'imam de la mesquita de Jamaat al Muslimeen a Carapo, on també és ell qui dirigeix les oracions.
Això va significar una altra ronda de preguntes a l'imam Yasin Abu Bakr i el seu fill Fuad Abu Bakr, el líder polític del partit New National Vision (NNV), sobre si la seva secta religiosa aixoplugava i es beneficiava del crim.
Per descomptat, actualment els interessos del govern semblen estar alarmantment a prop de diversos casos criminals, entre ells l'assassinat de Seetahal, que, segons fonts policials, pot haver estat organitzat per persones que es trobaven en nòmina de LifeSport en aquell moment.
A la vegada, la publicació bàsicament preguntava per què el que havia sigut bo per a un, no ho era per a un altre.
Fa quatre anys, l'advocat David West, que ara és el director de la PCA, va trobar "convenientment estrany" que l'aleshores Fiscal General Anand Ramlogan no apel·lés en contra de l'extradició dels financers de l'UNC Ish Galbaransingh i Steve Ferguson, tenint en compte que Atwell es trobava en una situació similar.
"És convenientment extrany que l'Estat perdi una demanda davant d'un únic jutge del Tribunal Superior en un cas complex i amb un alt contingut polític i que no es plantegi apel·lar," va dir West.
"És necessària una apel·lació per a clarificar aquesta zona "grisa" de la llei... Dos altres acusats, Hassan Atwell i Garz Govindass també es troben a la mateixa situació i tenen un càrrec local mentre els seus processos d'extradició segueixen en curs."
A començaments d'aquesta setmana, el Ministre d'Obres i el diputat de Tabaquite Suruj Rambachan van desvelar un projecte d'Estat de 14 milions de dòlars que va ser realitzat per la companyia Aztec Aasphalt Pavers, propietat de Galbaransingh.
Devant Maharaj, ministre del Ministeri de Producció d'Aliments que va supervisar el procés de licitació, va seguir la mateixa línia.
"Per què ens hauríem de distanciar?
És que no pot fer pas negocis a Trinitat?" va preguntar Maharaj, que sap de bona mà que Trinitat és el lloc perfecte per a que homes com Galbaransigh facin negocis.
El divendres, Atwell va decidir que ell també mereixia ser lliure per a fer negocis.
Així que va actualitzar la seva pàgina de Facebook i aleshores va forçar la seva sortida de la presó, deixant un oficial mort al seu pas.
Ja hem acabat amb aquest lloc.
El cos de policia de Trinitat i Tobago va anunciar que oferiria una conferència de premsa sobre la cas Dana Seetahal el dia 25 de juliol a les 14:30 h.
Així sona Michael Jackson en quítxua
La jove peruana Renata Flores Rivera, de 14 anys, s'ha convertit en tota una sensació a les xarxes socials amb les seves versions de cançons molt conegudes interpretades en quítxua.
El vídeo de la versió de "The way you make me feel" del difunt Michael Jackson, que va gravar a les restes inques de Vilcashuamán, Ayacutxo, està a punt d'arribar al milió de visites a YouTube.
Amb set milions de parlants, el quítxua és la segona llengua indígena més parlada a Sud-amèrica (després del guaraní).
Al Perú se la considera llengua oficial juntament amb l'espanyol, encara que només al voltant d'un 19% de la població la parla.
Va ser gràcies a la seva mare, Patricia Rivera, que treballa per a l'Associació Cultural Surca en un programa anomenat "Els joves també parlem quítxua", que té l'objectiu d'informar els adolescents ayacutxans en la prevenció contra les drogues i difondre l'idioma ancestral de la regió andina, que Renata va començar a formar part de la iniciativa.
L'associació es va fundar fa 11 anys amb la intenció d'aconseguir, a través de l'art, un canvi d'actitud positiu en els joves i nens.
La seva intenció, segons el diari El Comercio, és preservar el quítxua com a llengua ancestral.
En el seu article ¿Puede el quechua sobrevivir?, Ana Saroly afirma que el quítxua es va convertir en l'idioma unificador de l'imperi inca fa 600 anys, però que avui en dia corre el risc de disminuir la seva importància, i que per aquest motiu és important que les noves generacions l'aprenguin i se'n sentin orgullosos.
Els comentaris del mur de Facebook de la jove cantant son majorment positius, per exemple Ricky Anthony Ascoy Velarde diu: "Donem tots suport a la nostra llengua materna, sense discriminació, és única, gràcies PERÚ per la teva grandesa".
I a Twitter ja comparteixen la versió en quítxua d'un altre clàssic del rock interpretat per Renata:
Al Japó, l'estiu és l'estació dels focs d'artifici
花火 (Focs d'artifici) del Festival de Focs Artificials Flotants en 2013 a Kobe.
Foto cortesia de l'usuari de Flickr Xiaojun Deng.
Imatge amb llicència CC BY 2.0.
Els calorosos mesos de juliol i agost signifiquen vacances d'estiu per als estudiants, enfeinats viatges de retorn a la llar dels avantpassats per a les famílies i una gran quantitat de festivals per tot el Japó.
Els focs d'artifici són un esdeveniment molt esperat per part de tots durant els mesos d'estiu.
Aquests espectacles pirotècnics solen concentrar grans masses de gent procedent de tot el país, i normalment tenen una duració d'almenys una hora.
Els festivals de focs artificials també suposen una oportunitat per a què artesans amb grans habilitats competisquen i vegen quin equip és capaç de crear l'espectacle més elaborat.
Hem anat la família a vore l'espectacle de focs artificials.
(1 d'agost del 2015)
Sorprenentment hi ha hagut poca investigació relacionada amb la pirotècnica al Japó.
Diuen que aquesta pràctica data del segle XVI i de la introducció de les armes de foc al país nipó per part dels europeus.
Focs artificials al pont de Ryogoku, riu Sumida a Edo - Hiroshige.
Font: Wikimedia Commons.
Alguns investigadors suggereixen que la pràctica actual de realitzar grans espectacles pirotècnics al Japó es remunta a una cerimònia commemorativa del segle XVII a Edo (Tokyo en l'actualitat) per a rendir homenatge a víctimes del brot de fam i còlera.
De fet, així com els mesos d'estiu al Japó són per a divertir-se als festivals i les platges, els espectacles pirotècnics solen celebrar-se durant i molt prop de l'Obon, un moment a mitjan agost en el qual moltes famílies nipones recorden als que ja no estan.
De vegades els espectacles de focs d'artifici s'inclouen com a part de les cerimònies Obon.
A aquest vídeo, com a part d'una cerimònia Obon a mitjan agost, els participants es preparen per al toro-nagashi (灯籠流し), on es llancen fanals de paper al riu.
Festival d'Art de Focs d'Artifici PLA, Tondabayashi, Osaka.
En altres parts del Japó també se celebren magnífics «festivals del foc».
La festa de l'Obon i el fet d'acudir a vore els focs d'artifici s'han convertit en un assumpte de família.
Assassinen a Mèxic un coordinador de la cerca dels estudiants d'Ayotzinapa
Cançons de bressol per revitalitzar la llengua butxulla d'Austràlia
Illa Fraser per EVC2008.
Imatge utilitzada sota llicència CC BY-NC-ND 2.0.
Els indicis descoberts a l'illa de Fraser, situada a Queensland, Austràlia, apunten que l'illa podria haver estat poblada per aborígens fa 5.000 anys.
Els propietaris tradicionals d'aquestes terres, els butxulla, van anomenar l'illa K'gari, que en la seva llengua significa "paradís", pel seu entorn natural excepcional.
No obstant això, els butxulla van patir dificultats amb l'arribada dels colonitzadors, que els van desterrar de l'illa.
Illa Fraser, QueenslandLa llengua butxulla també va sofrir durant aquesta època, i quasi va extingir-se al segle XX a causa de les polítiques governamentals i dels grups missioners que la van prohibir.
Gràcies als esforços actuals de revitalització del Programa de la Llengua Butxulla, s'està recuperant la llengua.
El programa ha creat nous recursos, com diccionaris, CD de música, i d'altres activitats, com els cursos de llengua a les biblioteques locals, per animar les generacions més joves a interessar-se per la llengua.
També els mitjans digitals i Internet estan tenint un paper rellevant en aquests esforços de revitalització.
En el context del projecte ABC Open "Mother Tongue", les comunitats locals s'associen amb productors de vídeo de l'Australia Broadcasting Corporation per crear vídeos participatius centrats en la revitalització de la llengua aborigen.
Una d'aquestes col·laboracions va unir Joyce Bonner, un lingüista de la comunitat amb la Korrawinga Aboriginal Corporation a la població de Hervey Bay, i el productor de l'ABC Open Brad Marsellos.
Junts van crear aquest vídeo, en què es pot veure la mare de Bonner cantant una cançó de bressol tradicional butxulla.
Dos ullets per mirar cap a Déu
Dues orelletes per sentir la seva paraula
Una llengüeta per dir la veritat
Dorm, petit, dorm
L'equip també va produir un altre vídeo per ensenyar a dir les parts del cos en butxulla:
Aquests vídeos formen part de l'estratègia per a revitalitzar la llengua butxulla.
Aquí podeu llegir una entrevista amb Bonner sobre els orígens i la recepta de l'èxit del Programa de la Llengua Butxulla.
De noia de poble a campiona mundial d'ultramarató: la inspiradora història de la nepalesa Mira Rai
Mira Rai, trail runner del Nepal.
Imatge de l'usuari de Flickr rpb1001.
El trail running, un dels esports més difícils i persistents, no resulta fàcil per a tothom.
Això no obstant, s'ha tornat una pràctica normal per a la nepalesa Mira Rai.
Fa poc va guanyar la cursa de Mont Blanc de 80 quilòmetres, reconeguda com una de les curses més tècniques i difícils de França. Va completar la distància en 12 hores i 32 minuts.
L'exprimer ministre Baburam Bhattarai va felicitar Mira a través de Twitter:
Felicitacions a Mira Rai per guanyar la marató internacional.
Inhabilitada per a integrar-se en l'exèrcit...
Quan era una adolescent i pertanyia a l'exèrcit rebel maoista, va ser inhabilitada durant el procés d'integració en l'exèrcit.
Va començar amb el trail running fa només un any i pocs mesos, però està a punt de convertir-se en una de les millors atletes en aquest esport.
La seva trajectòria es va iniciar amb la cursa de 50 quilòmetres del Festival a l'Aire Lliure de l'Himàlaia, a Katmandú, en març del 2014.
Va ser la guanyadora, sense molta preparació, i l'abril següent va competir en la cursa de Mustang Trail.
Fora del Nepal va començar la seva bona ratxa amb la cursa de Sellaronda Trail (57 quilòmetres) i amb el Trail Degli Eroi (83 quilòmetres) a Itàlia, en setembre del 2014.
En octubre, va guanyar la Ultramarató de Muntanya de 50 quilòmetres a Hong Kong.
Des d'aquell moment, no ha mirat mai enrere.
Lloyd Belcher, un fotògraf i director de cine que treballa a Hong Kong, va tuitejar:
Mira Rai @TrailRunNepal fa front a les càmeres expectants després de guanyar la cursa de 50 quilòmetres de Hong Kong, @Skyrunning_com ©lloydbelchervisuals pic.twitter.com/qGYQ6hlY7a
Mira prové d'una petita ciutat en el barri de Bhojpur, en la zona est del Nepal.
Atribueix el seu èxit a les penúries que va viure quan era una nena.
En una de les entrevistes, va afirmar:
Quan era una nena no m'agradava fer les feines de la casa, i per això ma mare em demanava fer les feines físiques, com portar aigua del riu, que està a dues hores d'anada i a tres de tornada.
També solia carregar sacs d'arròs fins al mercat per a vendre'ls i portar diners a casa.
Em vaig criar corrents.
S'entrena dur, i això la manté forta i en forma.
La seva rutina diària és: alçar-se prompte, córrer entre 10 i 12 quilòmetres al matí i uns altres 10 o12 quilòmetres a la vesprada.
També practica l'escalada de muntanya i el ciclisme.
Mira, que ara és un nom reconegut en el trail running, és tota una inspiració per als aspirants a la ultramarató.
I cal no oblidar els milions de xics i xiques del Nepal, per als quals el fet de pujar i baixar els perillosos senders de les muntanyes mentre carreguen pes a l'esquena és totalment normal.
Els dóna un valuós consell:
Descobreix l'«escopetarra», l'escopeta-guitarra
Si penses que d'un rifle no en pot sortir res de bo, has de conèixer l'«escopetarra», un híbrid que transforma dues armes letals (cadascuna en el seu camp), un rifle AK-47 i una guitarra, per a convertir-les en un instrument de pau.
En aquest Podcast el músic colombià César López explica com va crear l'«escopetarra» des del moment de la seva concepció, els inconvenients tècnics i el so característic d'aquest instrument:
El fet que els materials i la construcció de l'AK-47 siguin de baix cost ha fet que aquesta sigui l'arma més nombrosa del planeta.
Es calcula que existeixen entre 35 i 50 milions de fusells d'aquest tipus, sense comptar els que es fabriquen cada any de manera il·legal.
El Japó recorda Nagasaki 70 anys després del bombardeig
Corredor del Monument Nacional a la Pau de Nagasaki en memòria de les víctimes de la bomba atòmica.
El pilar central conté els noms de les 168.767 víctimes del bombardeig que han mort fins ara des de la guerra.
El 9 d'agost, el Japó va commemorar el 70è aniversari del bombardeig nuclear de Nagasaki.
Tot i que la destrucció de la ciutat en 1945 s'ha recordat tradicionalment cada any, la commemoració del 2015 es va dur a terme mentre els ancians supervivents d'hibakusha que encara recorden aquell dia continuen morint, i amb ells el record de l'horror de la Guerra del Pacífic del Japó.
El setantè aniversari dels bombardeigs de Nagasaki i Hiroshima arriba en un moment de gran intranquil·litat al Japó, mentre la coalició que governa el país està ocupada "reinterpretant" la "Constitució Pacifista" del Japó per permetre que el país pugui anar a la guerra de manera legal.
“Hiroshima s'enrabia, Nagasaki prega”
Durant el mes d'agost, el Japó recorda els bombardeigs d'Hiroshima i Nagasaki els dies 6 i 9, i el final d'una llarga i extremadament cruenta Guerra del Pacífic el dia 15.
Tradicionalment, el bombardeig d'Hiroshima ha eclipsat el de Nagasaki, que va tenir lloc uns dies després.
En part, per raons logístiques: comparat amb Hiroshima, que té la seva pròpia parada de la línia ferroviària d'alta velocitat del Japó, Nagasaki, que està ubicada a l'extrem oest del Japó a l'illa de Kyushu, està aïllada i és de difícil accés.
A més a més, a Nagasaki hi ha pocs recordatoris del bombardeig.
Mentre que la Cúpula de la Bomba Atòmica característica d'Hiroshima ha arribat a ser Patrimoni Mundial de la UNESCO i un símbol dels horrors de la guerra nuclear, Nagasaki ha estat reconstruïda i la majoria dels edificis i estructures afectades per l'explosió s'han esfumat en la història.
La bomba de Nagasaki va explotar just a sobre de la catedral d'Urakami, una de les esglésies catòliques més grans d'Àsia en aquell moment.
Representava els gairebé 400 anys de connexió de Nagasaki amb el cristianisme en 1945 (la catedral d'Urakami original va ser construïda l'any 1895).
Urakami Tenshudo (Església catòlica) 7 de gener de 1946.
Fotografia per AIHARA, Hidetsugu (1909-).
Imatge de domini públic.
A diferència de les restes destrossades del Memorial de la Pau d'Hiroshima (conegut actualment com la Cúpula de la Bomba Atòmica), que continuen com si encara fos el 8 d'agost de 1945, les escasses parts de la catedral d'Urakami que van sobreviure al bombardeig han estat retirades.
Tot el que queda de la catedral són un parell de columnes de maó vermell conservades a l'hipocentre de la bomba.
Restes de la catedral d'Urakami, Nagasaki (hipocentre de l'explosió).
En un article per al Japan Times, Tomoko Otake va dir que a causa de la localització de l'hipocentre és complicat recordar les víctimes del bombardeig de Nagasaki.
Tot i que l'equip del bombardeig tenia com a objectiu l'estació de trens i les atrafegades drassanes ubicats al cor de Nagasaki, van bombardejar per error el suburbi d'Urakami, al nord de la ciutat.
En 1945, Urakami encara no era considerat part de Nagasaki, i a més, afegeix Otake, era llar tant de la minoria religiosa Kakure Kirishitan com de la casta social d'"intocables" del Japó, els Buraku.
Pel seu article, Orake va entrevistar l'historiador de Nagasaki Shigeyuki Anan (阿南重幸), del Centre dels Drets Humans de Nagasaki.
Anan, que ha vist la bomba atòmica de Nagasaki com una lent a través de la qual poder veure problemes més grans relacionats amb els drets humans i la discriminació contra minories religioses i ètniques, diu que alguns dels habitants de Nagasaki (que eren fidels del santuari Suwa local) van interpretar el bombardeig com un senyal de que s'estava "castigant" aquells qui no creien en el xintoisme.
“Deien que la bomba va caure a Urakami, no a Nagasaki", va dir Anan.
Un sentiment així entre els vilatans va polaritzar Nagasaki, i els va impedir unir-se en una crida per la pau, diuen els experts.
Hipocentre de la bomba de Nagasaki en març de 2015 - Urakami, Nagasaki.
Pregunta't: "Què puc fer jo pel bé de la pau?"
Com a Hiroshima, l'alcalde dirigeix la cerimònia commemorativa de Nagasaki.
Milers de persones es reuneixen en un gran "parc de la pau" situat a un turó amb vistes a l'epicentre del bombardeig al suburbi d'Urakami, al nord del centre de la ciutat.
Aquest ha estat el primer cop que he assistit (a la cerimònia commemorativa de Nagasaki).
Es convida als supervivents d'Hibakusha a parlar i els polítics, entre ells el primer ministre del Japó, col·loquen corones funeràries i fan els seus comentaris sobre el bombardeig.
La cerimònia se sol retransmetre en directe per televisió.
Als nostres joves, us demano que no deixeu de banda les experiències de la guerra dient que son històries del passat.
Heu d'entendre que la generació que va viure la guerra us explica les seves histories perquè també podria passar-vos a vosaltres en el futur.
Per aquest motiu, si us plau, sigueu portadors del seu desig de pau.
Si us plau, imagineu què faríeu en aquestes circumstàncies i pregunteu-vos "què puc fer jo pel bé de la pau?"
Vosaltres, la següent generació, teniu el poder de transcendir les fronteres nacionals i crear noves relacions.
Està el Japó realment compromès a abolir les armes nuclears?
Uns dies abans de la cerimònia commemorativa de Nagasaki, el primer ministre Shinzo va suscitar preocupació per no mencionar els "tres principis no nuclears" del Japó (非核三原則 Hikaku San Gensoku) durant el seu discurs a la cerimònia d'Hiroshima, el 6 d'agost.
Com el primer ministre Abe i el seu govern han treballat durament per establir un marc legal que permetrà al Japó anar a la guerra, deixant enrere setanta anys de pacifisme postguerra, també existeix la preocupació que el Japó sigui en realitat un estat encobert al llindar nuclear.
Els crítics diuen que el fet que Abe no hagi reconegut els tres principis no nuclears del Japó durant el seu discurs a Hiroshima és un altre exemple del "progressiu" apropament del seu govern a canviar la societat japonesa, en aquest cas, preparant amb cura el camí per a que el Japó sorgeixi com a estat nuclear.
Com responent a aquestes pors, quan es va dirigir als assistents de la cerimònia de Nagasaki el 9 d'agost, el primer ministre va reiterar submisament el compromís del Japó amb els tres principis no nuclears del país.
Agost, el mes de recordar els morts
Es deixen anar fanalets al riu Urakami amb un pregària per la pau.
Les cerimònies commemoratives dels bombardeigs d'Hiroshima i Nagasaki, així com el fi de la guerra, coincideixen amb el tradicional festival Obon.
El festival Obon, que es celebra cada any a mitjans d'agost, marca el moment en que els ancestres tornen a visitar la llar familiar.
Al final del festival, moltes famílies diuen adéu als seus ancestres que marxen a bord de fanalets de paper que deixen anar flotant a un riu o al mar.
A Hiroshima i Nagasaki aquesta pràctica té una emoció especial, perquè aquests fanalets van acompanyats de pregàries per la pau i amb l'esperança que ningú no hagi de tornar a patir els horrors de la guerra nuclear.
Els Emirats Àrabs empresonen una artista australiana per publicar "males paraules" a Facebook
L'artista australiana Jodi Magi es va veure en una presó als EAU després d'haver publicat a Facebook una imatge d'un cotxe que bloquejava dos aparcaments per a minusvàlids a prop del seu apartament a Abu Dhabi.
Tot i haver esborrat la matrícula del vehicle, l'artista de 39 anys va ser declarada culpable "d'escriure males paraules sobre una persona als mitjans socials", va ser empresonada i, més tard deportada, segons l'Australian Broadcasting Corporation.
Magi va ser arrestada quan va anar a pagar una multa i no la van alliberar fins després d'haver passat 53 hores a la presó.
A la seva pàgina de Facebook descriu la seva traumàtica experiència dient:
Després de 53 hores sota custodia, d'haver-me encadenat els turmells, d'haver-me despullat i escorcollat, de fer-me una anàlisi de sang i forçar-me a dormir a un terra de formigó sense matalàs o coixí, sense tenir accés a paper higiènic o coberts, puc dir feliçment que ESTIC FORA DE PERILL, DE LA PRESÓ I D'ABU DHABI!
Òbviament, penso que una multa de 3.600$ i una deportació amb un període d'empresonament complementari és una reacció extrema per una foto d'un cotxe, tenint en compte que no vaig dir cap paraulota ni mencionar cap nom, i a més a més vaig esborrar la matrícula.
Magi comparteix el que va veure a la presó per a dones d'Abu Dhabi:
Tot i estar bastant traumatitzada per la meva experiència, el que més m'ha afectat son les moltíssimes històries que m'han explicat les meves companyes a les dues presons que he "visitat".
M'ha trencat el cor veure com tracta el "sistema judicial" dels EAU a aquestes dones tan valentes i inspiradores de Filipines, Índia, Nigèria, Rússia, Uganda, Bangladesh, Síria, etc.
Si penseu que el que m'ha passat és una bogeria, passeu un parell de dies a una presó d'Abu Dhabi. No em puc pas queixar si em comparo amb la vasta majoria de dones que he conegut allà, que l'únic delicte que havien comès era ser pobres, casar-se amb l'home equivocat, quedar-se embarassades fora del matrimoni o ser víctimes de la corrupció generalitzada i sistemàtica del sistema policial que no coneix conceptes com "proves", "ètica" o "procés pertinent".
D'entre els molts gestos amables que van tenir amb mi, aquestes dones em van rebre a la Casa Gran amb un "Ara nosaltres som la teva família", em van donar una cullera per menjar, em van trobar una manta i un llibre per llegir i fins i tot em van donar uns aperitius quan vaig sortir a retrobar-me amb la llibertat, per si de cas m'entrava gana a l'aeroport.
Ella es compromet a ajudar:
Faré tot el que pugui per contactar alguns dels seus familiars i fer-los saber com i on es troben, però tot i així em sento increïblement culpable per deixar-les allà mentre jo escric això des de la comoditat d'un restaurant d'aeroport.
Després d'haver sentit les seves històries estic 1.000% segura que mai no m'haurien deixat anar tan ràpid sense a) la nacionalitat australiana, b) la cobertura dels mitjans de comunicació (surrealista), c) els tardans esforços de l'ambaixada i d) el suport dels meus amics i de persones que ni tan sols conec.
Sarah Leah Whitson, la directora executiva de Human Rights Watch (HRW) a l'Orient Mitjà i a l'Àfrica del Nord va escriure irònicament a Twitter:
Després de les proves de transgressió, afronta la deportació als #EAU La dona australiana empresonada a Abu Dhabi serà deportada aviat. http://t.co/yCHdMi7fZn (Text de la imatge: La dona australiana empresonada a Abu Dhabi que aviat serà deportada diu... Jodi Magi presumptament va penjar una foto d'un cotxe aparcat que ocupava dues places per a minusvàlids a prop del seu apartament). — Sarah Leah Whitson (@sarahleah1) 14 de juliol de 2015
En 2012, els Emirats Àrabs Units van promulgar una nova llei de delictes cibernètics que ha estat condemnada pels grups de drets humans, entre ells Human Rights Watch, que descriu el decret com una "greu amenaça contra la llibertat tant dels activistes pacífics com dels ciutadans comuns".
Quan es va aprovar la llei, HRW va fer un comunicat dient:
Les vagues disposicions del decret proporcionen una base legal per a perseguir y empresonar persones que utilitzen la tecnologia de la informació per a, entre altres coses, criticar funcionaris d'alt nivell, advocar per la reforma política o organitzar manifestacions no autoritzades.
Tot i que algunes disposicions estan dirigides a prevenir la proliferació d'opinions racistes o sectàries en línia, el principal efecte de la llei són severes restriccions en el drets de llibertat d'expressió i de lliure associació i reunió.
L'article 29 estableix les mateixes penes per a qui utilitzi la tecnologia de la informació "amb la intenció de ridiculitzar o perjudicar la reputació, la categoria, o la situació de l'estat, qualsevol de les seves institucions, el seu president o vicepresident, els governants dels emirats, els seus prínceps hereus o els seus diputats, la bandera de l'estat, la seguretat nacional, el seu lema, el seu himne nacional o els seus símbols”.
En autoritzar les autoritats a empresonar a qualsevol persona que faci qualsevol comentari crític sobre el país o els seus governants, el nou decret contradiu les normes internacionals de llibertat d'expressió.
No està gens clar què era ofensiu a la foto de Magi, que intentava ressaltar el menyspreu de molta gent envers les normes i regulacions de trànsit.
Els llibres de text al Japó, una font inesperada d'il·lustracions divertides
Arreu del món, els estudiants tenen l'habilitat de convertir els llibres de text, el símbol de l'aprenentatge obligatori i avorrit, en un entreteniment intemporal.
El Japó no és pas la excepció.
Això era en un llibre de maternitat.
Completament surrealista!
A la pagina web Matome Naver, els usuaris publiquen imatges de diversos llibres de text que van des de gracioses sense voler fins a surrealistes, passant per extremadament divertides.
És clar que s'haurien de prendre seriosament en el context del llibre, però la comunitat Matome Naver es complau en demostrar com en poden arribar a ser d'absurdes les il·lustracions dels llibres de text.
Tan aviat com vaig obrir el llibre vaig descobrir aquests vuit nois i el que sigui que estan fent.
Algunes imatges intenten representar famosos coneguts mundialment:
Parlant del tema , durant la classe d'anglès d'avui he trobat aquesta: Luciano Pavarotti.
Fins i tot ha d'il·lustrar el que és un cantant!
Altres semblen compartir una semblança no intencionada amb icones d'anime o manga populars:
Quan miro aquesta il·lustració no puc pensar en altra cosa que no sigui Shingeki no Kyojin .
El fil sobre les il·lustracions dels llibres de text de Matome Naver és molt popular, fins ara ha rebut més de 700.000 visites i més de 900 usuaris l'han marcat com a "Favorit".
L'usuari de Matome Naver amayasa, el creador del fil, fa un breu resum de l'impacte d'aquestes il·lustracions:
Per culpa d'aquestes il·lustracions, sóc incapaç de concentrar-me en estudiar, ha! ha! ha!
El Japó no és pas un ignorant de la natura viral de les il·lustracions dels llibres de text.
A començaments de juny, l'editorial Sanseido KK va retirar 10.000 llibres de primària després de descobrir que hi havia una il·lustració d'una nena amb tres braços (el tercer braç està recolzat a la taula mentre la nena sosté una corona de flors amb les dues mans).
L'editorial es va disculpar públicament després que els nens s'adonessin de l'error.
Ficada de pota de l'il·lustrador! 10.000 llibres de text retirats!
Per què l'editorial ha de recollir (i corregir) tots i cadascun dels exemplars?
Qui sap.
A més a més, la web de notícies sobre videojocs Kotaku va incloure l'any passat una secció amb il·lustracions de llibres retocades pels estudiants en un intent de fer-les més interessants.
Aquestes il·lustracions inclouen des d'homenatges a series d'animació populars fins a imatges suggeridores poc apropiades per a la feina o l'aula.
Trobat en un llibre de text japonès.
Em pregunto per què un home gran i un noi jove...
Creen el primer arxiu digital i participatiu per conservar la cultura dels nomatsigenga del Perú
Membre de la comunitat Nomatsigenga.
Imatge proporcionada pel projecte.
Els nomatsigenga, pronunciat , són els habitants de 33 comunitats natives a la Vall de Pangoa, situada al centre de la selva amazònica del Perú. La seua llengua està en perill d'extinció.
Segons Alexandra Aikhenvald, lingüista especialitzada en llengües amazòniques, pertanyen a la branca etnolingüística del kampa, la qual pertany al mateix temps a la família del arawak.
La base dels diversos coneixements tradicionals dels nomatsigenga també està desapareixent amb el pas del temps.
Per tal d'evitar-ho s'ha creat un Arxiu de la Llengua i Cultura Nomatsigenga tal com s'explica a la web Nomatsigenga:
Després de gairebé un any investigant a la regió i fent entrevistes amb profunditat amb més de 80 periodistes, editors i propietaris de mitjans de comunicació independents, Human Rights Watch va publicar un informe el juliol de 2015 que indica que la llibertat de premsa a Bòsnia i Hercegovina, Kosovo, Montenegro i Sèrbia està sota amenaça.
Els resultats de l'informe assenyalen la impunitat i la manca d'acció de les autoritats davant d'amenaces, pallisses i, fins i tot, assassinats de periodistes i treballadors dels mitjans d'aquests països, i destaca que els mitjans independents sovint pateixen intervenció política i pressions financeres amb multes altes i lleis vagues.
En diversos casos, els periodistes van dir que han continuat experimentant violència física i abusos després de l'atac inicial, un cop més, sovint amb impunitat dels agressors.
Els periodistes que informen sobre crims de guerra o grups religiosos radicals a Bòsnia i Hercegovina, Kosovo i Sèrbia van informar que les autoritats minimitzen la gravetat de les amenaces en línia rebudes.
La ineficiència i els greus retards dels quatre sistemes judicials impedeixen que els casos legals es resolguin de forma oportuna.
Els casos acostumen a allargar-se durant anys, creant un ambient que pot fer-se servir en benefici dels que intenten silenciar reportatges crítics a través d'actes criminals d'intimidació.
Les recomanacions principals de Human Rights Watch per a les autoritats i els governs dels quatre països en qüestió, d'acord amb aquest informe, inclouen condemnar de forma pública i inequívoca tots els atacs contra periodistes i mitjans de comunicació, i garantir investigacions ràpides i exhaustives sobre tots els incidents d'aquest tipus. A més, recomanen garantir investigacions ràpides i imparcials en tots els atacs i amenaces contra periodistes i mitjans de comunicació, inclosos els delictes cibernètics.
L'organisme que supervisa la vigència de les normes internacionals sobre drets humans també ha recomanat que la Unió Europea, a la qual els quatre països volen integrar-se, l'OSCE i el Consell d'Europa facin més atenció i prenguin mesures addicionals per instar les autoritats competents de Bòsnia i Hercegovina, Kosovo, Montenegro i Sèrbia a reaccionar adequadament a les amenaces dels mitjans de comunicació i garantir que els periodistes treballin en un ambient segur.
La capital de Trinitat en situació crítica després de la violenta fugida de tres reclusos de la presó
Port-of-Spain, Capital de Trinitat.
Imatge de Mariordo (Mario Roberto Duran Ortiz)CC BY-SA 3.0
L'enrenou del divendres a la tarda al centre de Port-of-Spain es va transformar en un escenari digne d'una pel·lícula d'acció quan el 24 de juliol tres reclusos van fugir de la Presó Reial durant un tiroteig. La presó està situada al carrer Frederick, a prop del centre de la capital de Trinitat.
@tv6tnt Agents del servei penitenciari en alerta màxima a les portes de la presó de Port-of-Spain. pic.twitter.com/5D3dwIThHT — Mark Bassant (@MarkBassant1) 24 de juliol de 2015
Els informes encara no són clars però, suposadament, els fugitius, Allan "Scanny" Martin, Hassan Atwell i Christopher Selby, van aconseguir escapar de la presó quan es van obrir les portes per a permetre l'entrada d'un vehicle oficial.
Van aconseguir un cotxe per fugir, que no se sap si els estava esperant, i Martin va morir en el conseqüent tiroteig entre els presoners i el personal penitenciari, en el que també va resultar ferit un oficial de la policia, Sherman Maynard.
S'ha informat que continua la cerca d'Atwell i Selby.
L'oficial Maynard va morir mentre se li realitzava una cirurgia a l'Hospital General de Port-of-Spain.
També se'l considerava membre de Jamaat al Muslimeen, l'organització responsable de l'intent de cop d'estat de l'any 1990.
El líder del grup, Yasnir Abu Bakr, va ser detingut recentment per ser interrogat respecte a l'assassinat de 2014 de l'assessora sènior Dana Seetahal, que treballava com a fiscal en el cas Naipaul-Coolman.
No obstant això, els oficials de policia i el Ministre de Seguretat Nacional de Trinitat i Tobago han estat cautelosos en afirmar que encara no s'ha pogut establir cap connexió entre la fugida i la detenció de Bakr:
Policia: No s'ha confirmat cap connexió amb Muslimeen tot i els informes de que els tiradors vestien robes tradicionals musulmanes. — CCN TV6 (@tv6tnt) 24 de juliol de 2015
Atwell havia de ser extradit als Estats Units acusat d'haver participat en una presa d'ostatges, i es va especular que la fugida podia estar connectada amb la seva extradició.
Tot i així, el Ministre de Seguretat Nacional, Brigadier Carl Alfonso, va declarar que no disposava de cap "informació de que s'hagués planejat la extradició d'Atwell".
El 24 de juliol, al voltant de les 10:30 del matí, hora de Trinitat i Tobago, Hassan Atwell va publicar el següent missatge públic a la seva pàgina de Facebook, que va provocar especulacions sobre com podia un presoner tenir accés a Facebook en primer lloc:
Un creient de debò acceptaria la mort qualsevol dia abans que l'opressió.
I un creient de debò ha de fer tot el que pugui per alliberar-se de l'opressió, sense tenir por a la mort.
Perquè a Al·là li agrada més que un creient s'aixequi, lluiti contra l'opressió i mori en el procés, que no pas que es quedi assegut i simplement accepti l'opressió per por a la mort.
LA MORT NO ÉS MÉS QUE UNA INVITACIÓ D'AL·LÀ A CONÈIXER-LO EN PERSONA.
Dens trànsit a Woodbrook desprès del tiroteig d'avui a Port-of-Spain. pic.twitter.com/ByNMkYaK4Y — CCN TV6 (@tv6tnt) 24 de juliol de 2015
A Facebook, Jason Blackknight Subero va compartir públicament un vídeo del tiroteig als voltants de l'hospital, on suposadament van fugir els presoners.
La crisi a Grècia obliga alguns grecs a tornar a la seva Turquia natal
Imatge de Wikimedia Commons, per l'usuari Bilderbrei (CC Attribution-Share Alike 3.0 Unported).
El portal de notícies Greek Reporter i Anastassios Adamopoulos han tornat a publicar recentment una història que va aparèixer per primera vegada al diari turc Hurriet Daily News en línia, el qual se centrava en la tornada de moltes famílies a la seua terra natal a l'illa turca de Gökçeada (província de Çanakkale i coneguda en grec com a Imbros), tot per tal de fugir d'una crisi que empitjora dia a dia.
En l'informe, l'alcalde Ünal Çetin felicita els grecs per ajudar a impulsar l'economia local de l'illa. Diverses famílies repatriades han obert xicotets hotels boutique per tal de guanyar-se la vida.
Mentrestant, el usuaris de mitjans socials turcs i grecs comparteixen comentaris sota les etiquetes #Imvros i #Gokceada per celebrar la bellesa de l'illa.
Moltes famílies gregues, la major part descendents de grecs nascuts i criats a l'illa des de l'antiguitat fins a la meitat del segle XX, encara passen l'estiu a Imbros.
Aquestes famílies van emigrar posteriorment a Grècia per culpa d'una campanya de discriminació duta a terme per l'estat turc.
El fet de tornar a l'illa malgrat les relacions menys-que-perfectes entre Ankara i Atenes diu molt sobre la magnitud de la catàstrofe que ha sacsejat Grècia, així com la força del seu vincle amb l'illa.
A més a més, mentre segueixen filtrant-se males notícies sobre l'economia que van deixar enrere, el tema del seu retorn a Gökçeada n'és un de regeneració progressiva i de tornada a casa:
L'escola ha obert les portes després de 49 anys.
Sols dos estudiants #imvros #shcool #students
La cultura japonesa del cosplay, o com experimentar amb la identitat
Imatge cortesia de Pixabay, usuari: nile _BAR_ CC0 Domini Públic
Durant els últims 30 anys, el cosplay (コスプレ) ha passat de ser una petita subcultura a ser un fenomen cultural a nivell mundial.
Mentre que per alguns el cosplay s'ha convertit en un hobby que raja l'obsessió, per uns altres aquesta pràctica és una manera de provar noves identitats.
El terme cosplay es va crear combinant i escurçant les paraules "costume play" (joc de disfresses).
Se sol acreditar la creació de la paraula a l'escriptor japonès Takahashi Nobuyuki, després d'haver estar inspirat pels individus completament disfressats que es va trobar durant la seva visita a la Convenció Mundial de Ciència Ficció de 1984 a Los Angeles.
Quan va tornar al Japó, Takahashi va animar als membres de la creixent comunitat otaku (fans apassionats per un hobby en particular, normalment relacionat amb l'anime i el manga) a adoptar aquesta pràctica.
Els membres van respondre, i com a resultat, el cosplay és avui dia l'expressió més visual de la cultura otaku, tant dins com fora del Japó.
Fins i tot i ha pàgines web dedicades exclusivament a la comunitat de cosplay, tant del Japó com del món.
Un dels encants del cosplay és que és una manera de compartir una sensibilitat comú entre amics o membres d'un grup concret.
Així que no tindria sentit que una persona fes cosplay tota sola.
L'aspecte col·laboratiu del cosplay ha creat una relació de "donar i rebre" on tothom que hi participa fa fotos i vídeos dels altres.
I ara, els serveis de xarxes socials fan possible que aquesta interacció tingui lloc per tot el Japó i no només a les grans ciutats.
Tatsumi, que apareix a la dreta a la foto de sota, ha fet del cosplay una part integral de la seva vida:
…al Japó, on l'esperit otaku és molt fort, em sembla que no pots ser tan casual respecte el teu fandom, així que hi ha un corrent perfeccionista entre la comunitat de cosplayers.
Això vol dir treballar molt més dur.
De fet, alguns cosplayers poden portar el seu art al que en qualsevol altre sector es podria considerar extrem:
COSPLAYERS.
De qui ens vestirem la setmana vinent per l' #AgeOfUltron ??
Jo crec que seré el Capità Amèrica <3 pic.twitter.com/wHjH9ckA47 — #JurassicChaka (@princessology) 21 d'abril de 2015
Aquest moviment popular va estar liderat per Chaka Cumberbatch, que fa cosplay amb el nom Princess Mentality.
Cumberbatch és una apassionada i anima a altres a participar, especialment als cosplayers negres que s'inicien en aquest món, tot i que de vegades ha d'afrontar el rebuig.
En una entrevista amb Global Voices, va dir:
Quan jo era una setciències molt més jove, no teníem pàgines com Black Girl Nerds i moviments com Black Comics Month o #28DaysOfBlackCosplay; no teníem res més que els nostres fanarts i fanfictions on ens havíem d'inserir nosaltres mateixos en els mons que tant ens estimàvem, per poder sentir-nos connectats.
Penso que és extremadament important que els cosplayers de color es facin veure, que parlin i se'ls escoli; perquè si aquesta representació encara no existeix, l'haurem de crear nosaltres mateixos
Cumbertbach va explicar que el fet d'encarnar un personatge a través del cosplay transcendeix els límits ètnics i culturals.
"No penso que sigui necessari ser de la mateixa raça o cultura que el personatge per tenir una connexió personal", va dir.
"No sento una connexió menor amb el personatge per no ser japonesa."
Com a resultat, Cumberbatch va dir que s'esforça molt a encarnar els personatges amb els que se sent completament connectada, fins i tot en detall com el color de les ungles.
"Per mi, el personatge ha de ser molt important", va dir.
"Si no hi ha una connexió personal amb el personatge de la sèrie, sento que no estic realment motivada per acabar la disfressa."
Encara que m'entristeix conèixer que els problemes que hem hagut d'afrontar a Amèrica van més enllà de les nostres fronteres, és encoratjador saber que, tot i així, és la força per a superar-los el que ens uneix a tants de nosaltres.
Tot i que febrer va acabar fa molt de temps, el moviment #28DaysOfBlackCosplay continua, no només gràcies a l'esforç de Cumberbatch, sinó també al de molts altres cosplayers negres i de color.
La pàgina de Tumblr Cosplaying While Black (Fent cosplay sent negre) rep moltes visites i inclou imatges de cosplayers negres i de color que pugen directament els seus usuaris.
La cosplayer Butterfly Samurai resumeix els seus sentiments en un post per a la pàgina “Nerdy but Flirty” (setciències però coqueta):
Aquest moviment ha fomentat una comunitat, dins d'una comunitat cosplay més gran.
La quantitat de cosplayers negres que van començar perquè havien vist a altres fer-ho és inimaginable.
Per tant, el 28 Days of Black Cosplay també serveix per a acollir a aquells dubitatius i donar-los el coratge de fer cosplay ells també.
Les opinions alemanyes sobre la crisi grega que ningú t'explica
Imatge de l'usuari de Flickr Theophilos Papadepoulos amb llicència CC BY-NC-ND 2.0
En els mitjans tradicionals alemanys sembla clar que Alemanya està unida a l'hora d'exigir una altra ronda de reformes i austeritat a Grècia, el membre més feble de l'eurozona.
Entre els mitjans alternatius, les comunitats en línia i els mitjans socials alemanys les veus contra l'austeritat, que s'identifiquen amb el poble grec, sonen fortes i clares.
Alemanya és un dels majors creditors de Grècia, i com a principal economia de l'eurozona, té una gran influència en el programa de rescat d'aquest país.
El govern alemany vol que Grècia apliqui més mesures d'austeritat i retorni els seus préstecs, i fins i tot ha suggerit que abandoni l'euro de manera temporal si no ho pot aconseguir d'una altra manera.
Llegeix també: Olvida el ‘Grexit’.
En Twitter prefieren que se vaya el ministro de economía de Alemania
Crisi del deute grec
Tot i haver rebut dos rescats en 2010 i 2011, l'economia grega no ha aconseguit recuperar-se de la crisi del deute europeu del 2009.
Els rescats tenien com a contrapartida estrictes mesures d'austeritat imposades pels creditors: el Fons Monetari Internacional (FMI), la Comissió Europea i el Banc Central Europeu, també coneguts com la troika.
El 30 de juny, Grècia es va convertir en el primer país desenvolupat que no pot pagar un préstec del FMI. Això va portar el país a una crisi amb els altres membres de la zona euro.
Mentre que les imatges de grecs angoixats fent cua als caixers automàtics apareixien als periòdics arreu del món, el govern grec, presidit pel primer ministre Tsipras es va enfrontar als creditors i va demanar una reforma de les condicions del préstec.
En un referèndum que es va convocar per demanar la opinió del poble, els grecs van rebutjar clarament les mesures d'austeritat imposades per la troika.
Però els membres de l'eurozona, liderats per Alemanya, es van mantenir fermes.
La influència d'Alemanya
El 13 de juliol, després de 31 hores de debats, els líders de l'eurozona i el primer ministre grec Alexis Tsipras, van arribar a un acord que podria significar un altre rescat de milers de milions d'euros a canvi que Grècia implementi mesures d'austeritat encara més dures.
El parlament grec va haver de votar les condicions d'aquest acord durant la mateixa setmana, i finalment va aprovar el rescat amb 229 vots a favor i 64 en contra.
El bloguer Ingo Stützle explica l'abast del domini d'Alemanya a l'eurozona, la unió monetària de 19 membres de la Unió Europea que utilitzen l'euro com a moneda de curs legal:
Merkel ja va demostrar en juny del 2010 fins a quin punt arribaria Alemanya amb la seva arrogància, quan va declarar que els països fiscalment irresponsables no haurien de tenir dret a vot (...) tan sols uns mesos després, sense ni tan sols reaccionar davant d'aquesta ridícula visió del deute nacional, com una mena de violació dels drets humans, el secretari general de la CDU, Volker Kauder, va poder aclamar amb satisfacció que "de sobte, es parla alemany a Europa.
No la llengua, sinó l'acceptació dels instruments pels que Angela Merkel ha lluitat tant de temps".
L'economista Thomas Piketti va dir en una entrevista amb el periòdic ZEIT que la fórmula alemanya per a l'èxit després de la Segona Guerra Mundial es basa, entre altres coses, en un factor crucial: la remissió del seu deute.
En 1953, es va perdonar gairebé el 60% del deute d'Alemanya.
En l'actual crisi grega, l'argument més emprat és que no s'han de confondre les indemnitzacions de la Segona Guerra Mundial amb el deute grec.
Veus contra l'austeritat a Grècia
Un cop d'ull a la comunitat en línia i als mitjans socials d'Alemanya mostren arguments i perspectives que reflecteixen una opinió completament diferent de la crisi grega.
Aquestes opinions també demostren que, quan es parla de Grècia, molts alemanys volen un plantejament més equilibrat, basat en els fets i menys ideològic, un que també permeti crítiques a les polítiques d'austeritat.
Després de la humida tensió del dia, la catarsis del No i tempestes sobre Berlín: "Hurra, el món s'acaba!"
Sempre que faig un Tuit inconformista sobre Grècia, alguna gent deixa de seguir-me.
Sembla que la crítica de l'austeritat és el nou feminisme.
Expropieu Springer (Referència a un moviment estudiantil alemany de final dels anys 60) i perdoneu els bilions de deute grec.
Per alguna raó estic en mode revolucionari.
Si la teva pressió arterial t'ho permet, compara el que diuen sobre Grècia els mitjans massius alemanys i els internacionals, i et quedarà clar l'estat dels mitjans alemanys.
Wolfgang Blau també escriu al seu Facebook que per tal d'enfortir un discurs civilitzat a Europa cal sentir més veus d'Alemanya, tant a Grècia com a Europa.
I s'acomiada dels lectors amb un vídeo artístic (no periodístic) sobre Grècia, que hauria de donar a la gent, i en particular als periodistes europeus, un motiu per a reflexionar:
Sabeu que aquest vídeo podria començar o acabar amb un impressionant pla de l'acròpoli.
O dels Jocs Olimpics.
O de les profundes aigües blaus del mar Egeu.
O amb persones que perden el seu treball i la seva casa.
O d'altres dormint en caixes de cartró.
O amb altres conduint cotxes de luxe.
Però això no passarà.
Perquè aquest vídeo no està fet per a impressionar-vos o commocionar-vos.
Perquè aquestes paraules no són un crit.
Són un xiuxiueig.
Llegeix també: Periodista Asteris Masouras apuesta por la solidaridad para rescatar a Grecia
Com cobreixen la crisi els mitjans alemanys
La crisi de Grècia ha fet ploure crítiques contra els mitjans tradicionals d'Alemanya.
Molta gent creu que la ideologia ha sufocat qualsevol relat objectiu o crítica a les polítiques d'austeritat en la cobertura d'aquest tema per part dels mitjans alemanys.
Wolfgang Blau, periodista de The Guardian, expressa els seus temors sobre la campanya contra Grècia que està realitzant el tabloide alemany Bild en aquest comentari a Facebok :
Mai no hauria pensat que una organització de premsa alemanya pogués ser tan degradant i imprudent respecte el sofriment d'un altre país.
Heiner Flassbeck escriu al seu blog Hassbeck economics que constantment rep queixes dels seus lectors per publicar articles "tendenciosos, ideològics i fins i tots demagògics".
Això no només val per als tabloides, també a les webs regionals de notícies de major qualitat.
Segons Flassbeck, el que falta en la cobertura de la premsa alemanya és la perspectiva de la comunitat internauta del país:
Ningú no parla del fet que actualment hi ha informació de qualitat i anàlisis a Internet, que parlen amb una objectivitat i una claredat que la premsa tradicional mai no aconsegueix.
Malàisia tanca una pàgina web de notícies i dos periòdics per informar sobre corrupció
Grups de mitjans de comunicació de Malàisia demanen al públic que protegeixi el dret a la llibertat d'expressió.
La imatge és part de la campanya de suport als periòdics suspesos.
Una pàgina web de noticies ha estat bloquejada i dos periòdics locals de Malàisia han estat suspesos durant tres mesos per publicar reportatges d'investigació sobre un escàndol financer en què està implicat el primer ministre del país, Najib Razak.
Sarawak Report va ser bloquejada el 19 de juliol per ordre de la Comissió de Comunicacions i Contingut Multimèdia de Malàisia (MCMC, per les seves sigles en anglès) per suposadament publicar "acusacions no verificades" sobre les transaccions financeres de 1Malaysia Development Bhd (1MDB), una companyia d'inversió gestionada pel govern.
Uns dies més tard, el ministre d'interior de Malàisia, Kementrian Dalam Negeri, va suspendre la llicència dels periòdics The Edge Financial Daily i The Edge Weekly, també per publicar històries i documents sobre l'1MDB.
El tema de l'1MDB fa referència a les qüestionables transaccions financeres de la companyia, que suposadament costen bilions de dòlars als contribuents.
A començaments d'aquest mes, el Wall Street Journal va publicar un reportatge suggerint que s'havia fet una transferència de 700 milions de dòlars americans a comptes bancaris del primer ministre a través de la companyia.
El govern està investigant a l'1MDB, mentre que Najib nega l'acusació.
La MCMC va dir en un comunicat que Sarawak Report havia estat bloquejada "degut a queixes i informació per part del públic".
...la MCMC no dubtarà a intervenir contra qualsevol qui faci denuncies falses o inexactes, o difongui informació errònia que no hagi estat verificada.
Però Sarawak Report afirma que no va cometre cap crim i insta al govern a presentar proves sobre l'1MDB en comptes de censurar les pàgines web de notícies.
Aquesta acció no impedirà a Sarawak Report aportar nova informació a mesura que els seus investigadors presentin proves addicionals.
Aquest últim cop a la llibertat de premsa no ha fet més que desacreditar encara més l'actual administració, que ha demostrat ser incapaç de desmentir de qualsevol altra manera l'evidència que hem presentat.
El bloqueig de Sarawak Report ha inspirat molts malaisis a visitar i donar un "M'agrada" a la seva pàgina de Facebook, que després d'aquest escrit ha aconseguit arribar als 144.851 "M'agrada".
Mentrestant, el ministre d'interior va dir que havia suspès dos dels periòdics de The Edge perquè els seus reportatges sobre l'1MDB eren suposadament "perjudicials o podrien ser perjudicials per a l'ordre públic, la seguretat pública o podria provocar una alarma a la opinió pública, o podria ser perjudicial per a l'interès públic i nacional".
The Edge va decidir publicar més documents sobre l'1MDB i va suggerir que aquesta podria ser la seva última història sobre el tema a causa de l'ordre de suspensió:
En aquest reportatge, que potser és l'últim sobre aquest tema, hem presentat totes les dades clau sobre el que va tenir lloc durant els tres anys de vincles comercials entre 1MDB i PetroSaudi International.
El nostre reportatge està basat en proves corroborades per documents que inclouen transferències i extractes bancaris.
Com pot ser que es consideri el nostre treball periodístic una conspiració política?
The Edge presentarà una revisió judicial com a resposta a l'ordre de suspensió.
Molts han interpretat el bloqueig de Sarawak Report i la suspensió de dos periòdics de The Edge com un atac als mitjans de comunicació de Malàisia.
El Centre per un Periodisme Independent (CIJ per les seves sigles en anglès) va dir que el govern hauria de provar les al·legacions de corrupció en comptes de restringir la llibertat d'expressió:
Al CIJ també li preocupa profundament que hi hagi un altre obstacle entorn a la discussió sobre un tema crític d'interès públic i que es negui al públic la possibilitat d'obtenir informació, debatre i formar opinions importants sobre el tema.
El CIJ renova la seva crida a enfocar-se en la investigació del tema i rebutja una major regulació i censura a Internet com a mesura per a gestionar el problema.
Malaysiakini, una pàgina web alternativa de noticies va publicar una editorial denunciant l'acció del govern i dient que aquest ja ha perdut la seva credibilitat:
Per a uns líders que no tenen res que amagar, silenciar els mitjans de comunicació no ajuda pas a obtenir credibilitat.
Al contrari, aquesta suspensió envia un missatge indeleble per als malaisis de que el govern té, de fet, quelcom important que amagar.
El Club de Corresponsals Estrangers de Malàisia va assenyalar que cap dels organismes governamentals de cobertura sobre l'1MDB ha qüestionat les acusacions als tribunals per ser injustes o falses:
Per començar, la idea que el govern pugui suspendre o revocar llicències de publicació en qualsevol moment trenca amb la idea que el govern estigui compromès de veritat amb la llibertat de premsa.
No obstant això, suspendre un periòdic per reportatges que ningú no ha estat capaç de demostrar que siguin falsos és clarament contrari al concepte de justícia.
El grup pels drets humans Suaram va instar al govern a defensar la veritat i la transparència.
El grup Advocats per la Llibertat va dir que la suspensió de Sarawak Report té un efecte esgarrifós a la premsa:
S'ha de recordar a les autoritats que el periodisme no es un crim.
La llibertat de premsa es un component indispensable de qualsevol societat democràtica i moderna, ja que funciona com a una forma de controlar i equilibrar els excessos del govern.
Un comportament tan autoritari, lamentablement, envia un missatge esgarrifós a la premsa que incita a l'autocensura davant de temes com l'1MDB per tal d'evitar represàlies.
També va afegir que, per a promoure un bon governament, s'haurien de fomentar els reportatges dels mitjans de comunicació com els que ha publicat The Edge:
La cobertura de The Edge sobre l'escàndol de l'1MDB ha estat un dels millors moments de la premsa de Malàisia.
El periodisme en la seva millor forma, investigant i informant sense por sobre un escàndol massiu i complex, tot i els enormes obstacles i les amenaces rebudes.
The Edge hauria de ser lloat pel seu excepcional periodisme i no pas perseguit.
Alguns grups de mitjans de comunicació locals van organitzar un acte públic el 8 d'agost per condemnar les accions del govern en contra dels mitjans de comunicació crítics.
La seva coalició, formada per cinc grups, va demanar al públic que protegís la llibertat d'expressió al país donant suport a la campanya per uns mitjans de comunicació forts i independents.
Manifestacions a Malàisia pel tancament dels diaris que van publicar un cas de corrupció
Imatge de la pàgina de Facebook de "Malaysians stand in solidarity with The Edge" (Malaisis en solidaritat amb The Edge).
Més de 300 periodistes, activistes, advocats i ciutadans preocupats es van reunir al mercat central de Kuala Lumpur el passat 8 d'agost per a protestar contra la suspensió de dos periòdics i el bloqueig d'una pàgina web de noticies per part del govern malaisi.
A l'esdeveniment, que és part de la campanya #AtTheEdge, es tatxava l'acció del govern de censura evident als mitjans de comunicació.
El passat 19 de juliol es va bloquejar la pàgina web de denuncies Sarawak Report per publicar "informació no verificada" sobre l'escàndol de corrupció en que està implicada 1MDB, una companyia d'inversió dirigida pel govern.
Uns dies més tard, dos periòdics de The Edge van rebre una suspensió de tres mesos per suposadament publicar documents falsos sobre l'1MDB.
El primer ministre Najib Razak també s'hi ha vist implicat després que el Wall Street Journal publiqués un informe en què afirma que Najib va rebre 700 milions de dòlars americans en transferències bancàries a través de l'1MDB.
A continuació trobareu algunes de les pancartes i banderes emprades a la manifestació:
De la pàgina de Facebook de "Malaysians stand in solidarity with The Edge".
Aquí trobareu algunes fotos publicades a Twitter emprant l'etiqueta #AtTheEdge:
Avui he participat amb orgull a la manifestació de #AtTheEdge amb els meus companys malaisis i periodistes.
Els feministes donen suport a la llibertat d'expressió i d'opinió #AtTheEdge
"Fer preguntes sobre l'#1MDB no és pas un crim" #AtTheEdge
El periodisme no és un crim. #AtTheEdge
Limitar els mitjans de comunicació i l'accés a aquests és un acte descarat de poder per a limitar-nos a nosaltres, éssers humans, el dret a les fonts d'informació i de noticies.
També és un acte descarat per a limitar la llibertat d'expressió i el periodisme.
Encara no s'ha perdut tota esperança, ja que ahir vaig veure a la manifestació de #‎atTheEdge com els integrants dels mitjans sortien a defensar el seu dret a informar i a entregar-nos la informació a nosaltres, el poble.
I això és un espectacle que fa goig de veure.
Bona assistència al #808 #AtTheEdge Allibereu els mitjans de comunicació del control polític!
.@Ambiga_S: Avui dia no hem d'oblidar mai els abusos de poder.
Podeu suspendre The Edge, però no podeu suspendre la veritat!"
S'està preparant una manifestació major per al 29 d'agost.
Aquesta vegada no es limitarà a la llibertat de premsa.
La manifestació, coneguda com Bersih 4, exigeix la dimissió del primer ministre.
"Marxa de pits" a Hong Kong per protestar contra l'absurditat judicial
Un cartell en línia contra l'afirmació de la policia d'haver estat "assaltada pels pits d'una manifestant".
De l'usuari de Facebook orin.
Més d'una dotzena d'organitzacions van mobilitzar una "marxa de pits" per demostrar la seva indignació per la sentència de tres mesos i mig de presó que ha rebut una dona per haver assaltat la policia amb els seus pits. La marxa va tenir lloc el 2 d'agost a Hong Kong.
Ng Lai-ying, de 30 anys, va ser acusada d'assaltar la policia durant una manifestació contra els comerciants paral·lels el passat mes de març. El motiu era que havia utilitzat els seus pits per "atacar" un oficial de policia.
L'incident va tenir lloc quan l'oficial de policia va agafar la bossa de Ng i li va fregar el pit amb el braç, moment en què, de manera instintiva, Ng va cridar "agressió sexual".
Els càrrecs contra Ng Lai-ying van invertir l'acusació, convertint-la a ella en l'agressora.
També es va condemnar a altres manifestants per assalt a la policia en la mateixa manifestació.
El 30 de juliol, tot i el fet que l'oficial de policia no va patir cap lesió a conseqüència de "l'atac de pit" (i que la cara de Ng estava coberta de sang quan la van arrestar), el magistrat va indicar que Ng havia fet esclatar el caos i la violència contra la policia per cridar "agressió sexual" i la va sentenciar a tres mesos i mig de presó.
Ng es troba actualment en llibertat sota fiança a l'espera de l'apel·lació.
En resposta a la ridícula sentència, una dotzena de grups cívics van crear la protesta "marxa de pits".
Els organitzadors de l'esdeveniment van animar els participants a portar un sostenidor per fora de la roba per enviar el missatge que "els pits no son armes".
A la pàgina de Facebook de l'esdeveniment es pot llegir el següent comunicat:
Ng, que en un principi es va queixar del que podia ser una agressió sexual d'un oficial de policia durant la protesta, s'hagi convertit ara en una atacant.
També estem enfadats perquè el cas ha convertit els pits de les dones en armes i sembla dir a les dones que està malament demanar ajuda quan s'enfronten a una agressió.
Un dels organitzadors de la manifestació, Luk Kit Ling, va dir al portal de notícies independents Inmediahk.net que els grups es manifestarien a la caserna de la policia per protestar contra l'afirmació de l'oficial d'haver estat atacat per els pits de Ng:
Luk Kit Ling va explicar que la manifestació a la caserna de la policia era per a protestar contra el testimoni del policia que diu haver estat assaltat pels pits d'una dona.
Tenint en compte que els oficials de policia (tenen autoritat per ser agents de la llei) són més poderosos que els ciutadans normals, aquest cas podria (portar a més abusos de poder) fins al punt que podrien ignorar queixes sobre assetjament sexual (quan els policies porten l'uniforme).
Gloria Yip, una artista local, va iniciar un moviment basat en cartells: Els pits no són armes.
L'artista i creadora de performances Gloria Yip va iniciar un moviment basat en cartells per a protestar contra el fet que s'etiquetin els pits com a armes.
A continuació hi ha una selecció dels cartells de protesta sota el lema "els pits no són armes":
Foto publicada per Kobe.
Cartell publicat per l'actor de teatre, Leo.
Imatge publicada per Bull Tsang
Mèxic: «El problema som nosaltres: destorbem el govern i els narcos»
L'antropòloga mexicana Nadia Vera, assassinada a Ciutat de Mèxic el 31 de juliol junt amb el fotoperiodista Rubén Espinosa i altres tres dones.
Foto extreta del seu compte a Twiiter.
Tot i que originalment era de Comitán, Chiapas, l'antropòloga Nadia Vera Pérez, de 32 anys, tenia un diagnòstic certer per a la crisi de violència i impunitat que afecta Veracruz, l'estat on va cursar els seus estudis universitaris i també on vivia.
Nenes o princeses? La dictadura del rosa té els dies comptats
Captura de pantalla del joc "Nenes vs Princeses" creat en Bolívia amb la intenció de combatre els estereotips femenins des de la infància.
Aquesta publicació de Mabel Franco es va publicar originalment al lloc La Pública i es reprodueix aquí segons el nostre acord de col·laboració.
Els seus defensors diuen que més que un joc, és un virus. Un virus que pretén posar en evidència prejudicis, esborrar desequilibris, hackejar un món en què la princesa Disney exerceix la seva dictadura sobre les nenes.
El joc virtual "Nenes versus princeses” ha estat desenvolupat per la productora Nicobis, que crea programes en vídeo i multimèdia i està especialitzada en publicar literatura infantil, i per la seva branca PICA (Programes Intel·ligents amb Adolescents), present a la televisió, la radio i la literatura i que s'expandeix mitjançant aquest projecte al món de les aplicacions i els jocs virtuals creats a Bolívia, una veta que pretenen explotar de manera sostinguda.
Cal remarcar que el projecte ha estat finançat per Hivos, una organització holandesa per al desenvolupament que també és patrocinadora i sòcia de Global Voices.
Al joc, el personatge salta i corre per evitar ser classificada com a princesa segons el "Princesòmetre".
Després de fer proves amb grups focals, i de fer moltes modificacions, el joc estava llest per ser presentat a la Fira Internacional del Llibre de La Paz, que va tenir lloc del 5 al 16 d'agost.
Allà, en un estand decorat com una habitació d'adolescent, les noies de totes les edats van poder escollir, entre altres productes de PICA, jugar en pantalla gran a que escapaven d'aquesta imatge de perfecció, que no cal dir que va associada amb una jove blanca, sovint rossa, prima, que duu un llarg i complicat vestit, gairebé sempre de color rosa, i que té com a màxima aspiració ser besada per un príncep.
Es va presentar el joc en una videoconsola amb una tecnologia que llegeix els moviments físics reals.
Emiliano Longo, un dels cervells de Nicobis, que ocupa un càrrec que podríem descriure com a director creatiu, és pare. Té una nena de tres anys "a qui anomeno princesa, i vull mossegar-me la llengua per fer-ho".
No obstant això, el que més li preocupa és que la petita vol ser com una princesa, els seus pares no li van explicar el que això implica, "però el concepte ja està a dins seu, no sé com o des de fa quant de temps". La veritat és que la nena no accepta un altre color de roba que no sigui rosa i sempre que pot es posa els tacons de la seva mare.
“Saps?
Estem formatejats", conclou Longo, que juntament amb la il·lustradora Mónica Carreño, el programador d'aplicacions i jocs Enrique Oropeza i el director creatiu Carlos Mercado han donat moviment, recorregut i graus de dificultat a "Nenes versus princeses" amb la il·lusió de desformatejar imaginaris.
A jugar!
El joc té dos nivells: un de bàsic, que consisteix en córrer i saltar, per a nenes petites, i un altre amb obstacles, salts i altres dificultats, per a adolescents.
Les jugadores poden escollir, primer de tot, com serà el seu alter ego.
A l'hora de crear el personatge el joc ofereix diverses opcions de color de pell (des de blanca fins a morada o qualsevol tonalitat que se li acudeixi) i de cabell (de qualsevol color, llis o arrissat).
També es pot escollir la roba que portarà: karateka, skater, grafitera, artista, científica, casual... de tot, excepte de princesa.
La carrera portarà la nena a través d'un bosc, una sala de festes i un castell, amb l'objectiu d'evitar ser atrapada pel maquillatge que la fada madrina li vol empastifar a la cara (emboira la pantalla), l'abraçada del vestit encotillat i pompós (és difícil saltar amb ell), l'atac de l'armari rosa que llença sabates de tacó (fan que caminar sigui ridícul) i, per últim, el petó del príncep.
Com a aliats en la fugida trobem llibres, pinzells, pilotes i altres objectes que inviten la nena a diversificar les seves eleccions o, el que és el mateix, salvar-se de l'encasellament de la reialesa.
Si la jugadora no és molt hàbil, el Princesòmetre pujarà fins a convertir-la en la odiada princeseta.
I, atenció: tot i haver esquivat els obstacles durant la carrera, caure als braços del príncep al final equival a perdre la partida.
Pobres princeses?
Com que es tracta d'un joc contra la discriminació, la pregunta que sorgeix és: Qui defensa els drets de les princeses?
La resposta de l'equip no té pietat: durant un segle Disney, el cinema i tota la industria de l'espectacle han defensat la princesa, però ja li ha arribat l'hora.
El que passa, argumenta Longo, és que tots aquests conceptes que les nenes "i les seves mares" interioritzen (això sense parlar dels valors associats, que són un tema més complex), no són més que estratègies de venda, de promoció del consum: així es venen joguines, colors, roba d'un cert tipus, collarets, maquillatge "per a nenes", etc.
D'aquesta manera també es sexualitza a les nenes des de molt petites i se les ensenya que han de ser d'una certa manera per agradar als nois.
En els grups focals, el que es va fer evident, a més a més, és que les nenes s'enganxen al joc.
I que els resulta patètica la idea de les princeses, que elles voldrien ser esportistes o científiques, que coneixen companyes aprincesades que els resulten ridícules i altres respostes que confirmen als creadors que han tingut una idea encertada.
Això sí, als nens no els va agradar res que la protagonista del joc sigui una dona.
Així que ells segurament no jugaran a "Nenes versus princeses", va dir Enrique Oropeza.
Respecte aquest tema, Mónica Carreño comenta que en general, hi ha pocs videojocs que tinguin a dones en el paper de líders; i que tot i haver personatges femenins, estan dissenyats per a agradar als homes.
"Jo sempre m'he preguntat per què les lluitadores estan gairebé nues, lluitant en biquini, mentre els seus companys s'amaguen sota pesades armadures", riu.
"Nenes versus princeses" ha necessitat fins ara set mesos de treball, i es preveu que estarà acabat a principis d'octubre.
Qualsevol que hi vulgui jugar, no només a Bolívia, podrà descarregar-lo gratuïtament d'una pàgina web. També es portarà a les escoles, es distribuirà juntament amb altres materials lúdic-educatius de PICA, i es podrà descarregar tant de la PlayStore com de l'AppStore.
Durant la Fira del Llibre a Bolívia, les nenes van poder saltar de veritat per ajudar els personatges que havien triat a escapar de la tirania del rosa en una pantalla gegant.
Els dies de la reialesa semblen estar comptats.
Parlem amb Golnaz Esfandiari, periodista "pont" entre l'Iran i occident
Golnaz Esfandiari al Sisè Fòrum d'Al Jazeera el març del 2011.
Imatge usada amb el seu consentiment.
Instal·lada a Washington DC, Golnaz Esfandiari és una corresponsal veterana de la Radio Free Europe/Radio Liberty, i una de les poques periodistes residents fora de l'Iran que escriu en anglès sobre els matisos i les complexitats de la societat i la política iraniana.
Si sou espectadors iranians segurament ja seguiu Golnaz a Twitter.
Potser també coneixeu el seu blog, Persian Letters (Cartes perses), una de les poques fonts de notícies en anglès produïda per algú persa-parlant sobre l'Iran.
Golnaz es veu a si mateixa com un "pont" entre el Servei Persa de la RFE/RL i de la seva sala de premsa en llengua anglesa pel fet d'haver treballat en ambdues oficines.
El cofundador de Global Voices, Ethan Zuckerman, ha definit les "figures pont" com persones apassionades per explicar les seves pròpies cultures a gent d'altres societats.
Donat que el treball de Golnaz va molt en la línia dels valors de Global Voices, hem parlat amb ella sobre el seu extraordinari paper com a pont entre l'Iran i el món anglòfon.
Global Voices: En termes de periodisme digital, es troba entre les figures més visibles.
El seu compte de Twitter ha estat classificat entre els 10 millors comptes a seguir a l'Iran pel diari The Guardian.
El seu blog Persian Letters ha sigut finalista en el Online Journalism Award (Premi de Periodisme Online).
Ens podria explicar una mica sobre la seva experiència en aquest escenari mediàtic?
Golnaz Esfandiari: Les xarxes socials m'han facilitat l'accés a informació exclusiva sobre l'Iran i els iranians.
Em permeten accedir a una audiència més amplia i aportar més veus als meus reportatges.
Les pàgines i aplicacions d'interconnexió social han fet molt més accessible el fet de poder arribar a gent sobre el terreny, per parlar amb les meves fonts.
També m'ha permès conèixer noves fonts i poder tenir un millor coneixement de, per exemple, personalitats que normalment no estan obertes a ser entrevistades per nosaltres.
He pogut descobrir notícies al llarg dels anys només llegint i verificant detingudament informació de blogs i de continguts de xarxes socials.
GV: Ha sigut una de les primeres persones a criticar la noció de "revolució de Twitter" el 2009, quan molts citaven Twitter com l'eina per mobilitzar i ajuntar els protestants contra els resultats fraudulents d'unes eleccions.
Va explicar en un article que va destrossar els somnis (dels seus amics) d'una "revolució de Twitter" quan va assenyalar que la majoria d'usuaris que cobrien la protesta eren de fet de fora del país.
Mirant enrere, sis anys després, quin creu que és el paper de les xarxes socials a l'Iran?
GE: Crec que l'ús i la importància de les xarxes socials a l'Iran està en alça.
Les autoritats governamentals ho han reconegut i també veig més gent a dins del país que usa pàgines i aplicacions de xarxes socials.
Crec que des del 2009, l'ús de les xarxes socials ha augmentat considerablement.
Alguns iranians m'han comentat que es van unir a Twitter després de llegir sobre les al·legacions d'una "revolució de Twitter" a l'Iran.
Les pàgines d'interconnexió social han facilitat les converses i la possibilitat de compartir contingut prohibit o considerat sensible, la gent pot debatre sobre temes tabú de manera relativament oberta.
També poden desafiar polítiques i posicions estatals a les xarxes socials de forma bastant regular.
El darrer cas va ser quan es va anunciar públicament una prohibició d'un mitjà estatal sobre l'expresident Mohammad Khatami, molts varen començar a compartir les seves imatges a les xarxes socials.
O, encara es troba gent a les xarxes socials compartint la seva preocupació sobre l'arrest domiciliari dels líders de l'oposició Mir Hossein Mousavi, Zahra Rahnavard i Mehdi Karroubi, quatre anys després de ser arrestats i de que se'ls incomuniqués del món exterior.
Hi ha molts exemples com aquests.
Com ja sabreu, hi ha poques plataformes on els iranians es puguin expressar lliurement.
Les xarxes socials permeten debats relativament lliures i l'intercanvi de visions per la gent dins del país.
També ha creat més lligams entre els iranians de dins i de fora del país.
Però no tot és bo.
Les xarxes socials han facilitat la difusió d'informació errònia i teories de la conspiració, que són bastant populars enter alguns segments de la societat.
I, és clar, el règim iranià també utilitza les xarxes socials de manera extensiva amb finalitats propagandístiques.
Hi ha un creixent nombre de funcionaris estatals iranians a les xarxes, així com també analistes iranians que comenten regularment sobre el tema nuclear, alguns dels quals tenen lligams amb el govern i es limiten a repetir les línies oficials.
GV: Principalment escriu en anglès, tot i que va començar la seva carrera en el periodisme en llengua persa.
Hi ha algun motiu darrera d'aquest canvi?
I podria descriure si aquestes dues experiències són diferents (millor o pitjor)?
GE: He estat amb RFE/RL més de deu anys i al llarg dels anys he anat i tornat entre el nostre servei en persa i la sala de premsa on treballo actualment.
De vegades treballo com a pont entre ambdues, intentant incorporar els reportatges dels companys de la nostra Radio Farda en la nostra cobertura per a la pàgina anglòfona i a altres serveis.
Treballar a la sala de premsa ha estat molt diferent de la meva experiència de treball al nostre servei persa.
Mentre que he gaudit de la meva feina a ambdós serveis, trobo que he après més a la sala de premsa i he crescut professionalment.
He tingut el privilegi de treballar amb periodistes molt professionals i experimentats que m'han ensenyat molt.
GV: Molts mitjans en llengua persa són operats i escrits en la diàspora per agències com RFE/RL o la BBC persa.
Aquestes agències recullen notícies sobre l'Iran en persa per a audiències tant a dins com fora del país, mentre que si un escriu en anglès, està cobrint l'Iran principalment per audiències occidentals.
Ha notat alguna diferència en l'estil periodístic?
I, és fàcil saltar entre ambdós?
GE: De vegades les històries escrites per pàgines de notícies iranianes són més extenses i menys focalitzades, la informació no es transmet de manera concisa.
Hi manca una capçalera directa, la font pot ser feble.
No hi ha gaire narració.
Pel que fa a la meva audiència, me n'he adonat que també tinc lectors de dins del país, i és clar, expatriats, així que no és només una audiència occidental.
No he tingut cap problema a l'hora de canviar, tot i que per a una audiència estrictament iraniana escric una mica diferent en termes del rerefons que hi aporto.
GV: L'Iran és un d'aquests països complexes amb moltes contradiccions i estrats que sovint són difícils de percebre per un foraster.
Creu que amb més periodistes professionals com vostè en el camp, l'Iran s'està convertint en una entitat una mica menys aliena a l'Occident?
GE: Així ho espero, tot i que de tant en tant encara hi ha reportatges enganyosos basats en la falta de coneixement sobre l'Iran i els iranians; encara existeixen moltes simplificacions, exageracions i idees errònies.
Saber l'idioma és la clau per un bon reportatge. És important ser capaç de llegir la premsa iraniana, i no només els reportatges dels mitjans occidentals, i parlar amb la gent amb la seva pròpia llengua.
Crec, també, que els iranians a les xarxes socials estan tenint un paper important a l'hora d'explicar al món que el seu país és quelcom més que un grapat de facilitats nuclears i clergues mesquins que fan declaracions controvertides.
GV: Una darrera qüestió: Si no fos una periodista cobrint l'Iran, què estaria fent?
GE: És una gran pregunta que de vegades em faig a mi mateixa...
Probablement estaria fent ús dels meus estudis en psicologia i treballant amb refugiats de Síria o d'altres països.
Al llarg dels anys, el meu respecte i admiració pels treballadors mèdics ha augmentat significativament.
Així que en una altra vida aquesta podria haver estat la carrera que hagués seguit.
Parlem amb l'autora feminista Nina Ansary en la vigília del canvi a l'Iran
Aquesta és la tercera d'una sèrie d'entrevistes amb periodistes i escriptors iranians que han dedicat la seva carrera a comunicar les complexitats i contradiccions de l'Iran, per a aquells que viuen fora del país.
Llegeix la primera entrevista amb Golnaz Esfandiari i la segona amb Kelly Golnoush Niknejad.
Era diumenge dia 12 de juliol del 2015, la nit abans de la suposada data límit per a les converses de Viena.
La Nina Ansary i jo portàvem almenys un mes intentant programar una trucada telefònica a través de les diferents zones horàries.
Finalment, ho vam aconseguir en la vigília del dia en què el futur d'Iran suposadament anava a ser negociat per un equip de diplomàtics a Viena.
Són pocs els estudis que fan dignes contribucions al camp del gènere a l'Iran, tot i que hi ha excepcions destacables, com ara Sexual Politics in Modern Iran (La política sexual a l'Iran modern) de la Janet Afary i diversos articles i llibres de la Haideh Moghissi, on se'ns mostra el paper del feminisme a l'Iran revolucionari.
I, encara que els esforços de l'Ansary no són els primers, Jewels of Allah: The Untold Story of Women in Iran (Les joies de Déu: La historia no contada de les dones a l'Iran) és el primer llibre que cobreix els principals moviments polítics feministes des de finals del segle XIX fins a l'actualitat.
El llibre està ple de casos d'estudi i de descripcions de moviments, com ara l'evolució de l'educació de les dones durant les eres Pahlavi i la islàmica o el periodisme reformista feminista a finals dels 90.
Les lectures sociològiques de la Janet Afary i els estudis revolucionaris populistes de la Moghissi han recollit la història de la dona, utilitzant metodologies diferents.
El llibre de l'Ansary és una sòlida introducció per a tot aquell lector laic que cerqui una visió general del feminisme a l'Iran modern.
El que és innovador al llibre és la manera que l'Ansary magnifica determinats moments històrics.
Dedica tot un capítol a Shahla Sherkat, l'activista-editora que ha lluitat per mantenir a flotació Zanan, la publicació feminista més antiga de l'Iran, al llarg de tancaments forçats i de sigil·loses maniobres polítiques des de l'era reformista fins a l'actual administració moderada.
En exposar-nos el treball d'aquestes dones iranianes contemporànies, l'Ansary ens mostra que el feminisme és present de maneres molt diverses.
És present, per exemple, sota l'aparença de l'única dona bomber d'una remota ciutat iraniana o, com a l'estudi del cas de Sherkat, sota la forma d'una periodista que desafia tabús socials per poder compartir el treball del moviment feminista global.
"Tota dona té dret a definir el mantra feminista d'acord amb la seva pròpia visió", em va dir l'Ansary durant la nostra conversa.
"Ella ha de definir 'feminisme' en el seu propi context cultural".
De fet, l'objectiu del llibre de l'Ansary és permetre'ns entendre com les dones han donat forma a la història recent de l'Iran, i continuen fent-ho, mentre treballen per establir els seus drets i la igualtat en una societat on tradicionalment se les ha marginat.
L'Ansary prové d'un entorn políticament actiu.
Va deixar l'Iran junt amb la seva família durant la revolució, quan tenia 12 anys.
El seu pare havia format part del govern del Shah deposat.
Això va ser una sorpresa per a mi, ja que Jewels of Allah no té les habituals trampes ideològiques que tracten d'atrapar a aquells que estudien l'Iran.
L'Ansary no dóna suport o s'identifica amb el règim que es manté al poder des de la Revolució Islàmica: "A un nivell molt emocional, sento una connexió profunda amb la meva pàtria", em va dir, "però pel que fa a les quatre últimes dècades... Aquest règim és una taca negra i un núvol negre sobre l'Iran real".
En cap moment del llibre, però, van ser valorades les contribucions de l'era Pahlavi al feminisme.
De fet, el llibre de l'Ansary abraça el feminisme inspirat en l'islam que va aparèixer després del 1979.
"El que ha passat avui en dia amb les dones a l'Iran és conseqüència de diferents moments de la història.
Van ser diferents oportunitats on a les dones se'ls va concedir la veu", explica l'Ansary.
Per què connecto el llibre de l'Ansary amb les recents negociacions nuclears?
El tema va sorgir de manera natural la nit abans de la data límit de les negociacions.
"Ho veig des d'un punt de vista estrictament humanitari", diu l'Ansary.
"Aquestes negociacions no aborden la violació dels drets de les dones ni d'altres qüestions relacionades amb els drets humans.
No obstant això, les sancions han afeblit a la població en general, i espero que si una porta s'obre, les altres també ho facin... Això farà que el règim se senti responsable davant del món, més enllà de les preocupacions nuclears.
Però, deixant de banda l'actual règim, dono la benvinguda al canvi per al poble iranià."
I, què pensa ella sobre el futur de l'Iran i el lloc que les dones ocupen en ell?
"Sóc cautelosament optimista... només perquè veig la seva resistència.
Això es deu al fet que l'activisme femení ha donat resultats parcials: a les dones no se'ls permetia servir com a jutgesses, però ara poden exercir de jutgesses d'investigació.
A les dones no se'ls permetia entrar a certes àrees d'estudi i amb el pas dels anys han estat capaces de penetrar a les àrees on dominaven els homes, com ara la medicina i l'enginyeria.
Sóc optimista amb cautela, però penso que la dona estarà a l'avantguarda de qualsevol canvi a l'Iran."
Plans de Torre Eiffel?
Compte amb la «Síndrome de París»
Turistes japonesos a París, per Lantus.
CC 2.0
París, tradicionalment anomenada la «ciutat de les llums» a tot arreu, rep una mitjana de 20 milions de visitants a l'any, que fan d'ella un dels principals destins turístics del món.
La ciutat també alberga una atmosfera significativa deguda a aquells turistes que veuen París com una terra de cultura i de romanticisme amb totes les expectatives que aquesta etiqueta comporta.
No obstant això, una vegada la novetat d'una mega-ciutat s'esgota, la realitat sol ocupar el seu lloc.
I de vegades la realitat fa mal.
Darrere dels gran monuments i dels paisatges culturals sorgeixen els aspectes menys atractius de la vida a la ciutat: trànsit dens, contaminació, xicotets delinqüents i barreres lingüístiques.
Aquesta caiguda rep un nom: la «Síndrome de París».
La Torre Eiffel a trenc d'alba, imatge realitzada des de Trocadero per Nitot.
CC 3.0.
Els viatgers japonesos solen tindre una imatge idealitzada de París, relacionada sobretot amb expectatives culturals específiques de serveis, duanes, maneres socials i higiene urbana.
Quan París no supera aquestes expectatives, un grup reduït de viatgers cau en depressió.
De vegades la depressió es converteix en psicosi i finalitza amb tractament mèdic.
El xoc cultural ha sigut tan regular que l'ambaixada nipona a Japó ha creat una línia directa disponible les 24 hores del dia per tot aquell que patisca per la síndrome. John Menick va investigar fins i tot el concepte en un vídeo disponible ara en YouTube:
Eriko Thibierge-Nasu, psicoanalista japonés, explica a un reporter francés l'extensió potencial del xoc cultural:
Hi ha moltes vagues de treballadors, la gent pot abusar verbalment, et poden furtar la cartera pel carrer, i un taxi pot arribar 15 minuts més tard del que s'havia acordat.
Tot açò és difícil de comprendre en Japó.
Katada Tamami, científic japonés, va escriure al Journal of Nissei Hospital sobre el cas extrem d'un professor nipó que va anar a París i va patir greus danys psicològics:
El cas era un desordre maniacodepressiu que presentava símptomes: insomni, canvis d'humor, agressivitat, irritabilitat i augments de la libido.
Separat de la seua família i vivint sol a París, ha perdut la seua identitat de quan treballava com a professor i complia amb les seues funcions com a pare i marit a Japó.
A més a més, aquesta fantasia i idealització de París, característiques de la síndrome de París, han jugat un important rol en els comportaments anormals de buscar la joventut perduda i l'amor.
Mentre que el xoc cultural en els turistes japonesos és el símptoma més observat de la síndrome (aproximadament 1 milió de japonesos van a París cada any i una mitjana de 12 pateixen de la síndrome), altres visitants també han experimentat depressió després de visitar la ciutat.
En un vídeo, el viatger nord-americà Mark Wolters fa un llistat dels elements que el van impactar mentre visitava París.
Alguns eren positius, altres no tant, com per exemple els següents:
- La quantitat de gent que fuma
- Excrements de gossos...
Molts excrements de gossos...
- El tancament dels restaurants durant la vesprada
- La quantitat de captaires que es pot veure (i carteristes)
El professor Mark Griffiths és psicòleg i professor a la Nottingham Trent University.
Va investigar un poc la síndrome de París i va analitzar el material científic publicat sobre la matèria.
Griffiths destaca el fet que hi haja dos tipus principals de síndrome:
Tipus 1 : Aquests individus solen presentar un historial psiquiàtric problemàtic i viatgen potser a París per qüestions idiosincràtiques «estranyes» o il·lusòries.
No obstant això, el conjunt de símptomes apareix tot just arriben a París (i pot fins i tot començar a l'aeroport).
Tipus 2 : Aquests individus normalment no presenten un historial psiquiàtric personal/familiar.
Els motius de visitar París solen ser d'índole turístic però el conjunt de símptomes apareix molt més que al tipus «clàssic» (per exemple, tres mesos o més després d'arribar a París).
Christophe Soullez, criminòleg resident a París, explica que els turistes asiàtics són de vegades objectiu de lladres locals, fet que s'afig a la síndrome de París.
No obstant això, s'han creat mesures específiques per tal de protegir-los:
Sabem que els carteristes se solen fixar en els turistes.
Aquest fenomen, el qual afecta a una gran part de la ciutat, és tan problemàtic que la policia va haver de demanar ajuda als departaments de policia judicial per tal de centrar-se més en la prevenció dels delictes.
El carterisme quasi no existix al Japó.
Els turistes no són per tant conscients del crim organitzat que els envolta.
Si bé no s'ha de tindre por si es visita París; no tot és tan dolent.
La major part dels residents a París són conscients que adaptar-se a l'estil de vida parisenc pot ser un repte.
Però una vegada s'han superat les barreres inicials, les quals es troben en qualsevol gran ciutat on els habitants parlen una llengua desconeguda, es pot començar a gaudir dels avantatges.
Ací presentem alguns consells menys coneguts per tal de gaudir d'un París més tranquil, cortesia de l'editora francesa de Global Voices, Claire:
Aquest estiu suggerim passejar pel «Jardin des Plantes».
Es tracta del jardí més antic de París i al començament va ser un jardí de plantes medicinals.
Després de la Revolució Francesa, les autoritats van decidir transformar el parc en un museu de ciència, però ha mantingut el seu estil «burgés» i provincial.
Per a un resident a París, el Jardin des Plantes s'associa automàticament amb prendre té a la mesquita, situada just a l'entrada.
En aquesta bella mesquita, oberta en 1926, els simpàtics pardals menjaran quasi del vostre plat mentre gaudiu del té.
Finalment, potser aquesta síndrome no siga específica als visitants de París, sinó sols a un cas concret de nostàlgia.
Tanmateix, segurament es pot fer més per tal d'assegurar als visitants una millor experiència.
Potser Philippe Adam, escriptor parisenc de diversos articles sobre la relació entre França i el Japó, és el que millor resumeix aquesta qüestió:
No estem realitzant un bon treball de reciprocitat amb l'afecte que senten els visitants japonesos cap a França.
S'haurien de protegir les teories conspiratòries com a acte de llibertat d'expressió?
Port de Sussa, Tunísia, sota l'atac de les forces aèries dels Estats Units, 1943.
Imatge de la Biblioteca del Congrés dels Estats Units, de domini públic.
El passat mes de juny, 38 turistes estrangers van morir a Tunísia quan el pistoler Seifeddine Rezgui, armat amb un Kalashnikov, va obrir foc contra la gent que es trobava a la platja.
Un mes després, un professor de matemàtiques es va enfrontar a un jutjat d'instrucció per haver al·legat a Facebook que l'atac a Sussa havia estat una conspiració.
Abdelfatteh Saied va utilitzar i editar unes imatges del programa Envoyé Spécial de France 2 i va suggerir que Rezgui havia estat reclutat per oficials de seguretat després de l'atac al museu Bardo, per a comprovar l'efectivitat de les mesures de seguretat preses als hotels.
Segons la seva teoria sense fonaments, el dia de l'atac de Sussa, Rezgui no va matar ningú, van ser "els líders de seguretat qui van cometre aquest genocidi".
A Tunísia, setmanes després que Saied fos arrestat, l'opinió sembla dividida entre aquells que estan a favor de l'acusació i aquells que pensen que és inútil i una violació de la llibertat d'expressió.
El 25 de juliol, el periodista Haythem Mekki va publicar a Twitter:
I no, acusar gent i institucions de cometre actes de terrorisme no és pas "llibertat d'expressió".
Papillon tenia una opinió diferent:
Un home fa una porqueria de vídeo per a esclarir l'assassinat de Sussa.
Se l'arresta i se l'acusa de terrorisme.
Això no ens portarà gaire lluny.
Si aquest home no és un terrorista, s'hi tornarà.
Durant quatre anys li hem explicat que som una democràcia, i ara està a presó per un vídeo.
Les teories conspiratòries no són una novetat als territoris àrabs, i amb els trastorns actuals no sembla probable que desapareguin en un futur proper.
Les teories més esteses al·leguen, entre altres coses, que Aabu Bakr al-Baghdadi, l'autoproclamat califa de l'autoproclamat Estat Islàmic, és un agent del Mossad; que la massacre de Charlie Hebdo la va dur a terme (també) el Mossad o la CIA per alimentar la islamofòbia a Europa; i que la anomenada Primavera Àrab va ser una conspiració dels Estats Units.
Les teories conspiratòries no es limiten a la regió àrab.
Als Estats Units hi ha diverses teories que suggereixen que l'atemptat de l'11S va ser un "treball intern".
A Anglaterra, 18 anys després del succés, les al·legacions conspiratòries encara envolten la mort de la princesa Diana; l'any 2013, una teoria va suggerir que l'exèrcit britànic havia estat involucrat a la seva mort.
Els psicòlegs diuen que una teoria conspiratòria reflexa el sentiment de manca de control d'un individu.
Michael Wood, professor de psicologia de la universitat de Winchester va dir en una entrevista amb la revista VICE que "les persones que creuen les teories de conspiració, tendeixen a sentir que no tenen gaire control sobre les seves vides.
És tranquil·litzador creure que el món pot estar controlat, fins i tot si això implica que no sigui un lloc bonic."
Les agendes polítiques també poden motivar aquestes teories.
En l'era d'Internet, les teories conspiratòries, com qualsevol altre contingut, ho tenen més fàcil a l'hora d'arribar més lluny i atraure a una audiència major que en el passat.
Així doncs, el govern les hauria de censurar?
I, fins a quin punt haurien d'estar protegides per la llibertat d'expressió?
Vam preguntar a la comunitat de Global Voices, i això és el que ens van dir tres dels seus membres.
Per a Anna Schetnikova, una editora de la pàgina russa, censurar teories conspiratòries podria considerar-se "hipocresia".
I ho explica així:
Al meu país (Rússia), i segons tinc entès també en altres països del món, hi ha gent que va decidir que la homosexualitat era un pecat i fins i tot un crim, així que ara tenim una llei contra l'anomenada "propaganda gai".
La gent que deia als adolescents gais que no els passava res dolent i intentava ajudar-los amb els problemes a l'escola i amb els pares es van convertir en criminals.
Des del punt de vista dels qui estan a favor d'aquesta llei, la gent que dóna suport als drets LGBT no són millors que aquells que creen teories conspiratòries, perquè consideren que les afirmacions sobre els drets humans són "infundades i ridícules".
Bé, doncs aquesta llei es va considerar extensament com una violació de la llibertat d'expressió i de la Declaració Universal dels Drets Humans.
Penso que seria una hipocresia estar en contra d'aquesta i altres lleis opressives a diferents països i a favor d'empresonar teòrics de la conspiració.
Sí, les seves idees poden ser estranyes o fins i tot ofensives segons el nostre punt de vista, però qui sap què els ha portat a pensar com pensen, i tenen dret a dir el que pensen a altres.
Per al director de Global Voices Advocacy, Ellery Biddle, aquestes teories no haurien de ser censurades per se, sempre que no continguin discurs il·legal com ara una clara incitació a la violència.
Fins i tot si no ens agrada el que diu una persona, la llibertat d'expressió s'hauria de protegir, sempre que no entri en un territori on inciti de manera activa la violència contra una altra persona o grup.
És clar, hi ha altres mesures que els governs poden prendre, com acusacions de calumnia o difamació, depenent de com s'expressa el missatge i qui es veu afectat.
"No pots empresonar gent per les seves creences.
Això hauria de ser una norma", diu l'autor tunisià Ahmed Medien abans d'afegir:
Malauradament, a Tunísia, la retòrica dominant contra el terrorisme s'ha tornat tan fastigosament demagògica que han arribat a prendre mesures d'aquest tipus.
Tot l'enfocament de les accions terroristes a Tunísia es basa en la retòrica que la gent jove involucrada en atacs terroristes son joves que estan "mal informats" o "enganyats" per pensaments i pràctiques que son alienes al país.
D'aquesta manera, la feina principal del govern és protegir aquests joves i evitar que siguin "enganyats".
Una interpretació d'una feina així pot portar a una repressió de qualsevol cosa amb la que uns quants membres del govern no estiguin d'acord.
Saied està detingut des del 16 de juliol.
Segons Human Right Watch, està acusat de ser còmplice de terrorisme, segons la llei antiterrorista del 2013.
També està acusat "d'acusar, sense proves, un agent públic de violar la llei" segons l'article 128 del codi penal, per compartir i comentar un muntatge d'una foto del primer ministre Habib Essid.
La foto, que mostra Essid amb una pala a les mans, originalment la va publicar un altre usuari.
Saied va compartir la foto al seu mur de Facebook el 12 de juliol, amb un comentari sobre la decisió del regulador d'emissions de tancar algunes emissores i canals de televisió de caràcter religiós.
Va dir "com si ells (el govern) estiguessin esperant i desitjosos que el crim de Sussa tingués lloc per tancar totes les fonts d'Islam moderat.
Com si fos un regal que els ha caigut del cel."
Les autoritats tunisianes semblen intentar acabar amb els discursos que segons ells donen suport i inciten al terrorisme, arran d'un augment en l'extremisme militant que té com a objectiu turistes estrangers i forces armades.
Tres mesos abans de la massacre de Sussa, un altre atac al museu Bardo, a Tunis, va costar la vida a 21 turistes i un oficial de policia.
El 25 de juliol, el parlament va adoptar una nova llei antiterrorista que prescriu una pena de presó de fins a 5 anys a qualsevol qui "lloï de manera pública i clara" un crim de terrorisme, el seu perpetrador, una organització o aliança connectada amb crims de terrorisme, els seus membres o les seves activitats.
Treballadors sanitaris de Sierra Leone ballen per a celebrar l'alta de l'últim pacient d'Ebola
El 25 d’agost del 2015 va començar a Sierra Leone el compte enrere de 42 dies després que l’últim pacient d’Ebola, Adama Sankoh, fos donat d’alta de l’hospital.
Segons l’Organització Mundial de la Salut, l’Ebola ha matat 3.952 persones en aquest país.
Els treballadors sanitaris del centre International Medical Corps a Makeni, la ciutat més gran de Sierra Leone, van ballar i cantar per a celebrar l’ocasió.
Mira el vídeo que ha publicat International Medical Corps mostrant les celebracions del personal.
Un original anunci de cotxes esdevé viral al Japó
Captura de pantalla del canal toyotajpchannel a YouTube.
Un impactant anunci de peces de recanvi per a cotxes ha captat l'atenció dels mitjans socials al Japó.
El vídeo mostra uns vianants que de cop i volta es veuen immersos en un partit de beisbol un tant especial.
Els participants realitzen captures increïbles i els vehicles reformats (que se suposa que ven l'anunci en primer lloc) no apareixen fins al final.
El vídeo es va publicar en març del 2015 i ha tingut una espectacular acollida, amb més de 8,5 milions de visites a Youtube fins al moment.
Segons alguns usuaris dels mitjans socials, part de l'encant de l'anunci és que no sembla ben bé un anunci:
La qualitat de l'anunci és realment bona!
Tot i que acabes tenint la sensació que han acabat fent millor l'anunci que no pas el producte que venen hahaha.
Nota: La traducció del tweet s'ha actualitzat segons els suggeriments de Marc Adler.
Una dissenyadora de moda israeliana imprimeix la primera col·lecció en 3D del món
Faldilla, top i sabates impreses en 3D de la col·lecció de la dissenyadora israeliana Danit Peleg.
(Font: DanitPeleg.com)
La innovadora dissenyadora de moda Danit Peleg, de 27 anys, ha donat al món un nou tema de conversa.
La creadora de la primera col·lecció de roba en 3D diu:
El meu objectiu era crear una col·lecció a punt per ser emprada, impresa totalment a casa utilitzant impressores que qualsevol pogués aconseguir.
He passat tot l'any buscant la millor solució.
I afegeix:
Imagineu el potencial... Si tens fred, imprimeixes la teva pròpia jaqueta.
Viatges sense equipatge?
Doncs imprimeix la teva roba a l'habitació de l'hotel.
Podrem dissenyar, compartir i imprimir la nostra pròpia roba directament des de casa en un futur proper?
La col·lecció està creada amb una mena de fil plàstic anomenat Filaflex, i amb una impressora Witbox.
La impressió en tres dimensions es fa mitjançant una sèrie de capes i unions de materials per a crear un efecte d'acumulació de capes successives.
La dissenyadora informa que cadascun dels vestits de Peleg va necessitar 400 hores per a imprimir-se; les sabates van necessitar més temps.
A mesura que la tecnologia d'impressió en 3D avanci i sigui més ràpida i assequible, els usuaris podran descarregar i imprimir els arxius a casa, com ho fan ara amb els patrons o motlles en 2D.
Peleg prediu:
Penso que això no és més que el principi.
A mesura que les tecnologies evolucionen, aviat tothom imprimirà la seva pròpia roba a casa.
Polèmica per un projecte artístic que accentua el conflicte intercultural entre Hong Kong i la Xina
Hong Kong no és la Xina.
Imatge de "Local Studio HK".
El col·lectiu artístic de Facebook Local Studio Hong Kong ha publicat recentment una sèrie d'il·lustracions titulades «Hong Kong is not China» (Hong Kong no és la Xina), que destaquen les diferències polítiques, socials, lingüístiques i culturals entre la societat de Hong Kong i la de la Xina continental.
Les 22 il·lustracions, que s'han fet virals a Facebook amb més de 4.000 "M'agrada" i 3.600 "Compartir", per a alguns han suposat un acte discriminatori o, fins i tot, separatista. Els artistes anònims van defensar així el seu treball:
Discriminació?
Separatisme?
Oblideu-ho.
El mer fet de proclamar «sóc hongkonguès» es podria criticar per ser discriminatori i separatista.
Qualsevol expressió personal és subjectiva.
Els hongkonguesos podeu donar-hi una ullada.
Potser ho trobeu reconfortant i comenceu a pensar en com prevenir que Hong Kong es converteixi en la Xina.
Els xinesos continentals i els estrangers també podeu donar-hi una ullada i veure les diferències entre Hong Kong i la Xina.
Tot i que algunes de les representacions són partidistes i molt generalistes, mirar-les junt amb els debats de la secció de comentaris del grup li dóna al lector una idea clara de les diferències entre les dues societats.
També demostra l'autopercepció dels hongkonguesos que desitgen defendre els seus valors enfront de la continentalització, un terme emprat normalment en un sentit negatiu per a descriure la integració econòmica, social i cultural entre Hong Kong i les comunitats de la Xina continental des de l'any 2004, quan Pequín va introduir polítiques com l'Associació per a fomentar els llaços econòmics entre el Continent i Hong Kong.
La primera il·lustració (a dalt) destaca la diferència entre Hong Kong i la Xina mitjançant les insígnies que representen les dues societats.
Hong Kong es representa amb la roca lleó, un emblemàtic turó de l'illa, mentre que la icona dels paraigües recorda el moviment de protesta dels 'paraigües' que va envair els carrers de Hong Kong entre setembre i desembre del 2014 amb l'objectiu de pressionar el govern de Pequín per tal que concedís a la població de Hong Kong el dret de proposar i d'elegir el major representant de la ciutat.
La Xina, contrastant completament, es representa mitjançant el logotip del Partit Comunista i la Porta de la Pau Celestial que es troba a la plaça de Tian'anmen, lloc on el president Mao Zedong va anunciar la creació de la República Popular de la Xina (RPX) en 1949, i on es va presenciar una ofensiva brutal contra les protestes dels estudiants en 1989.
La llei fonamental de Hong Kong concedeix a la seva població el dret de posseir dues nacionalitats.
La il·lustració del passaport és objectivament certa, però, tal com va assenyalar un comentarista:
Xst... guardeu el secret!
De fet, molts xinesos posseïxen més d'un passaport!
I molts d'ells ara mateix estan fent comentaris «patriòtics» i a favor del partit comunista ací a Facebook!
Els caràcters xinesos simplificats i els tradicionals.
El Partit Comunista Xinès (PCX) va promoure el xinès simplificat a la Xina continental per tal d'augmentar l'índex d'alfabetització després de la creació de la RPX en 1949.
No obstant això, a les regions que no estan sota el mandat directe del PCX, incloent-hi Hong Kong, Macau i Taiwan, el xinès tradicional és el llenguatge escrit oficial.
Molts hongkonguesos pensen que el xinès tradicional és més autèntic, ja que la forma dels caràcters reflecteix el seu significat.
Per exemple, la paraula «amor», que apareix en la il·lustració, està composta per un nombre de morfemes en l'escriptura xinesa tradicional: una mà, un refugi, un cor i un amic.
En el xinès simplificat, hi falta el cor.
Monedes diferents.
Diferents postures corporals a l'hora d'esperar.
Alguns troben la il·lustració anterior ofensiva, ja que la postura 'ajupida' es podria veure com més primitiva.
És clar que es pot interpretar d'altres maneres, tal i com va bromejar un comentarista:
Xinesos: Estan prou sans per a ajupir-se.
Hongkonguesos: Massa grassos, se'ls trencarien els genolls.
La pronunciació putonghua i cantonesa de «fxxk your mother».
Els territoris de la Xina i de Hong Kong.
Fins i tot aquesta il·lustració, aparentment objectiva, va provocar rèpliques de caràcter polític, com aquesta:
No, no és un bon exemple.
Per començar, pel que fa a les regions del Tibet i l'Uigur, estic a favor de la seva independència.
Així que crec que tampoc haurien de formar part del territori xinès.
La higiene al vàter.
Molta gent s'ha mostrat en contra de la inherent generalització d'aquestes imatges on apareixen dos vàters:
Això és molt partidista.
Proveu a augmentar la població de Hong Kong un 20.000% i veureu si els hongkonguesos són tan nets com penseu.
Per favor, visiteu qualsevol 公廁 de Hong Kong i comproveu-ho vosaltres mateixos.
Com que Hong Kong és una antiga colònia del Regne Unit, allà es condueix amb el volant a la dreta, mentre que a la Xina continental es condueix amb el volant a l'esquerra.
Diferents formes de veure el món.
Aquesta il·lustració tampoc va ser ben rebuda per molts dels comentaristes:
Ho sento. Em vaig criar a Hong Kong però no puc estar-hi d'acord amb això. És tot un insult sense fonaments.
La cortesia a l'hora de cedir lloc en el metro a la Xina i a Hong Kong.
Aquesta il·lustració s'allunya molt de la realitat, com assenyala aquest comentarista:
És EVIDENT que no has estat mai al MTR , sobretot en hora punta.
He viscut a Hong Kong tota la meva vida i mai no he vist açò.
Massa partidista...
La relació de la gent amb els seus líders.
Aquesta imatge va provocar un debat acalorat:
Als xinesos els agrada estar esclavitzats? De veres? No és més que un insult sense fonaments.
I una sarcàstica resposta:
Segons tu és un insult perquè els valors imperialistes occidentals t'han llavat el cervell.
Els xinesos patriòtics pensen que és un honor estar esclavitzat i manipulat pel Partit Comunista Xinès.
Has escoltat la cançó Learn the Good Example of Lei Feng (Apreneu el bon exemple de Lei Feng)?
La lletra diu: «Lleial a la Revolució i al Partit... Volenterós de ser la rosca de la màquina de la Revolució...».
Les pancartes als carrers.
A la Xina continental és freqüent veure pels carrers propaganda política.
A Hong Kong, la pancarta anterior, que diu: «Déu destruirà el Partit Comunista Xinès», és l'eslògan d'un grup polític, Falun Gong, que es va prohibir a la Xina continental, però que encara roman molt actiu a Hong Kong.
La seguretat dels aliments.
No hi ha cap disputa sobre la representació del problema de la seguretat dels aliments a la Xina continental.
Facebook i Twitter estan disponibles a Hong Kong.
Les diferents aplicacions de missatgeria mòbil.
Les opcions disponibles per al correu electrònic.
En realitat, hi ha més proveïdors de correu electrònic a la Xina continental que a Hong Kong, però la majoria de proveïdors no disposen de l'encriptació https, la qual cosa significa que les autoritats poden accedir a les dades d'usuari i de contingut sense responsabilitats legals.
Els agents de policia.
De manera sorprenent i desafortunada, tots es mostren d'acord en que la policia de Hong Kong actua com la policia continental.
Els mitjans.
La Televisió Central de la Xina (CCTV) és el portaveu més important del PCX, mentre que la Televisió d'Àsia (ATV) és una cadena que es mostra obertament a favor de Pequín a Hong Kong.
Com que l'audiència de l'ATV és minoritària, hi ha una mancança d'ingressos provinents de la publicitat, necessaris per a continuar amb l'emissió.
Sota una gran pressió per part del públic, el govern hongkonguès ha decidit interrompre la seva radiofreqüència.
Alguns habitants de la Xina continental van assenyalar en la secció de comentaris que la CCTV no és «imprescindible», hi ha altres opcions.
Fins i tot els canals publicitaris de la Xina estan sotmesos a la censura del govern monopartidista i autoritari.
A Hong Kong també s'imposa una pràctica d'autocensura a la televisió i als periòdics convencionals.
El sofriment.
El cor de cristall representa un cor que es trenca fàcilment.
Els diplomats xinesos sovint s'acullen a la frase «ha ferit els sentiments dels xinesos» per a criticar els comentaris negatius envers la Xina.
Molta gent va mal interpretar aquesta il·lustració, ja que van pensar que es referia a què els xinesos eren uns fluixos.
Els números que falten a la Xina.
A la Xina, els números 6 i 4 són molt susceptibles, ja que recorden l'incident del 4 de juny a Tian'anmen de 1989.
Cada any, quan s'apropa l'aniversari del 4 de juny, cap dels números que hi tenen relació, com el 64 o el 1.989, no es poden buscar en Internet a la Xina.
Els sistemes polítics.
Molta gent es va mostrar en contra d'aquesta representació del sistema polític de Hong Kong, ja que la seva administració l'encapçala el poder executiu, i el legislatiu no té cap poder pel fet que els legisladors no tenen l'autoritat de proposar diputats privats per a projectes de llei que modifiquen l'administració de les despeses públiques.
El principi constitucional «Un país, dos sistemes» que defineix la relació entre la Xina i Hong Kong normalment s'entén en un sentit polític i econòmic, i el concepte «dos sistemes» es refereix al respectiu parell de sistemes, el socialista i el capitalista.
Això no obstant, mentre que la Xina creix de manera més capitalista, molts hongkonguesos veuen la distinció entre Hong Kong i la Xina en termes més socioculturals.
Encara que la lluita per un autèntic sufragi universal en el front polític és una manera de defendre l'autonomia de la ciutat, s'està desenvolupant una batalla cultural paral·lela en la qual Hong Kong intenta redefinir la identitat de la ciutat i de la població.
Us presentem el sacerdot veneçolà que fa rock amb sotana
El sacerdot ortodox, Fernando Rivas (47 anys), té la seua pròpia banda, Irinika, amb la qual envia al públic un missatge de veritat i de fe, però sense un caràcter religiós.
«Estic ací per convéncer la gent, no per estar amb aquells ja convençuts», assegurava des de Caracas.
Foto: Jorge Santos Jr (imatge amb llicència).
Text publicat originalment en el blog Tesis y Antítesis
Un home que assisteix a la celebració del Dia del Pare, o a l'espectacle de fi de curs del fill sembla a simple vista el més normal en tot el món.
No obstant això, el fet que aquest pare siga sacerdot i que es presente amb sotana no pot sinó acaparar l'atenció de tots i provocar murmuris.
Durant anys aquesta va ser la situació de Fernando Rivas, graduat en Estudis Internacionals i nascut a Caracas, capital de Veneçuela, l'any 1968.
¿Pot ser que estiguera cometent en públic la pitjor de les blasfèmies?
Per a res, ja que encara que Rivas siga sacerdot, pertany a l'Església Ortodoxa Grega, la qual permet als ministres casar-se i formar una família.
Però aquesta explicació s'ha de donar constantment, tant pels fills cap als companys de classe com pel propi sacerdot quan es troba amb altres pares durant una festa al carrer.
Tot va començar en 1996, quan Rivas i la seua dona van decidir viatjar a Bulgària amb la intenció d'estudiar.
L'home de la casa també era cantant d'òpera, per la qual cosa volia aprofundir en els seus coneixements musicals, mentre que la dona es va traslladar amb l'objectiu de millorar els seus coneixements d'arts visuals, concretament d'iconografia bizantina.
Captura de pantalla del vídeo de la fugida captat per una càmera de CCTV davant de la Presó Reial al carrer Frederick de Port-of-Spain, Trinitat i Tobago.
Vídeo publicat a la pàgina de Facebook de Beyond the Tape.
Dos vídeos de la fugida de la presó de Port-of-Spain la tarda del divendres 24 de juliol han arribat als mitjans socials.
Les imatges semblen capturades per càmeres de vigilància CCTV dins i fora de la Presó Reial al carrer Frederick, on va tenir lloc la fugida, i després haver estat gravades d'una pantalla d'ordinador; es poden sentir de fons les veus de les persones que graven.
Els vídeos han estat publicats a Facebook per Beyond the Tape, un reality show de televisió dedicat a casos policials.
El programa treballa amb la policia de Trinitat i Tobago per oferir al públic una ullada entre bastidors als delictes del país.
El primer vídeo mostra l'entrada de la presó: https://globalvoicesonline.org/wp-content/uploads/2015/07/videoo-int.mp4
Des de la seva publicació, el vídeo s'ha visualitzat més de 17.000 cops i s'ha compartit més de 1.200 cops.
L'usuari de Facebook Bryce N.
Una presó amb presos d'alt risc al centre d'una ciutat amb una densa població, Port-of-Spain (casi impossible atrapar els fugitius perquè poden anar en qualsevol direcció i aconseguir transport fàcilment).
No hi ha oficials armats als punts estratègics de la presó (com la sortida).
Els funcionaris de la presó afirmen que els murs son suficientment baixos per a que la gent pugui llençar coses als presoners.
Fa més d'una dècada que la situació delictiva empitjora cada dia, amb presoners amb accés a telèfons i internet des de fa anys, però avui dia encara no s'han instal·lat mecanismes d'interferència a les presons del país.
Els establiments penitenciaris mal dissenyats permeten que els presos fugin amb tanta facilitat com acabem de veure.
Cada any es gasten bilions i bilions de dòlars en aquesta petita illa.
Què han estat fent els nostres governs durant els últims 15 anys?
Altres internautes també han pensat que tot sembla massa fàcil.
Junior Smith va comentar irónicament que "era més un alliberament que no pas una fugida de la presó", mentre que Krys Leisel va plantejar diverses preguntes rellevants:
On són la resta de guàrdies de servei?
D'on han tret armes els presoners?
D'on han tret la roba de civils?
Com sabien qui tenia les claus de la porta?
No tenim un protocol que avisi els guardes quan el bloqueig d'una cel·la es trenca?
Com és que cap altre presoner ha aprofitat l'oportunitat per a escapar també?
Alguns internautes van suggerir que podia haver estat un treball intern.
El segon vídeo, que s'ha vist més de 38.000 cops i s'ha compartit 1.800 cops, està gravat des de l'exterior i mostra els fugitius sortint per la porta de la presó https://globalvoicesonline.org/wp-content/uploads/2015/07/video-ext.mp4
En veure el vídeo, Justin Thompson va interpretar la seqüència d'esdeveniments d'aquesta manera:
Per aquells que no ho enteneu... segons les imatges, hi havia 3 policies a dins del vehicle, 3 presoners que havien escapat, quan els homes surten de la presó disparant, fereixen a 1 dels policies, també mentre disparaven, un dels homes llença una granada pel costat del conductor, que va ser l'únic en veure la granada, va sortir del cotxe i va córrer a la cantonada mentre l'altre policia atenia el seu company ferit.
El conductor que havia fugit a la cantonada torna al cotxe i aleshores condueix cap a l'hospital.
Fins ara, ni la policia ni el Ministeri de Seguretat Nacional, ni cap altre organisme oficial ha fet cap comentari sobre els vídeos o la seva autenticitat.
14 pel·lícules que han estat prohibides a l'Iran des de l'any 2007
Maadare Qalb Atomi (Mare d'un cor atòmic) no ha aconseguit arribar als cinemes i això sense rebre cap explicació oficial.
Imatge de la publicitat de la pel·lícula.
Aquesta és la segona part d'un article publicat originalment a iranhumanrights.org i que es publica aquí en col·laboració amb la Campanya Internacional pels Drets Humans a l'Iran.
Llegeix la primera part a Global Voices aquí.
Sota la presidència de Hassan Roihani, l'Iran ha continuat prohibint pel·lícules, tot i que aquest ha fet diverses declaracions sobre la necessitat de permetre més llibertats culturals a la República Islàmica.
Rastakhiz ha estat l'última pel·lícula en ser afegida a la llista de cinema prohibit. Va ser retirada de les pantalles en juliol del 2015 pel Ministeri de Cultura i Orientació Islàmica, sota l'autoritat directa de Rouhani.
La Campanya Internacional pels Drets Humans a l'Iran ha compilat el següent informe sobre 14 pel·lícules que han estat prohibides des del 2007 a l'Iran.
Potser hi ha altres pel·lícules que també hagin estat censurades, però els seus creadors han decidit romandre en silenci, amb l'esperança d'obtenir en algun moment un permís de projecció.
RASTAKHIZ (Hussein, que va dir no), dirigida per Ahmad Reza Darvish
El director Ahmad Reza Darvish va dirigir la pel·lícula sobre la història èpica religiosa de les revoltes d'Ashura.
Tot i haver fet la pel·lícula d'acord amb l'ètica religiosa de l'Iran, alguns sectors religiosos conservatius van acabar demanant que es prohibís.
Rastakhiz (Hussein, que va dir no) es va estrenar als cinemes el 15 de juliol del 2015, però es va retirar unes hores després degut a les crítiques dels líders religiosos conservatius i a les protestes de religiosos intransigents davant del Ministeri de Cultura i Orientació Islàmica.
Rastakhiz és una pel·lícula de tipus religiós ambientada en el segle VII, que explica la revolta d'Ashura, quan Hossein, net del profeta Mohammad i tercer imam dels musulmans xiïtes va lluitar contra el vigent califa i va morir en una batalla desigual a prop de Karbala.
Alguns líders religiosos van discrepar de la representació de l'oncle de l'imam Hossein, Abolfazl al-Abbas.
Reproduir la cara dels imams i els seus familiars està prohibit pel credo xiïta.
Quan Rastakhiz es va emetre per primera vegada en la 15a edició del Festival de Cinema de Fajr, el director, Ahmad Reza Darvish, va rebre molts premis i elogis.
Però les crítiques dels sectors religiosos eren tan fortes que es va veure obligat a retallar 40 minuts de la pel·lícula per satisfer els censors del Ministeri de Cultura.
Tot i això, alguns líders religiosos es van mostrar igualment descontents i van instar finalment al Ministeri a retirar el permís a la pel·lícula.
En una entrevista amb l'Agència de Notícies dels Estudiants Iranians (ISNA) Darvish va dir: “Fins a on jo sé com a director, aquesta pel·lícula s'ha fet d'acord amb les opinions dels líders religiosos, tant durant la fase de recerca, quan va rebre permís per a la producció, com durant la filmació".
"Fins i tot abans de la projecció pública, quan la pel·lícula estava sent revisada, hi havia presents els representants d'alguns honorables líders religiosos, i alguns d'ells fins i tot van lloar els realitzadors".
Segons el portaveu del Ministeri de Cultura i Orientació Islàmica, Hossein Noushabadi, "Rastakhiz continuarà suspesa fins que es resolguin els problemes que hi ha amb ella.
En qualsevol cas, aquesta pel·lícula serà projectada als cinemes.
Però esperem que el director i el productor cooperin amb nosaltres per poder resoldre la situació més ràpidament."
No està clar si Darvish ha accedit a fer més revisions.
KHANEH DOKHTAR (La casa de la noia), dirigida per Shahram Shah-Hosseini
Imatge de Khooneh Dokhtar (La casa de la noia), una pel·lícula prohibida pels conservadors per estar en contra dels "valors tradicionals i familiars".
Imatge de ICHRI.
La casa de la noia (2014), dirigida per Shahram Shah-Hosseini i escrita per Parviz Shahbazi, tracta els problemes que afronten les dones iranianes mentre explica la història de dues estudiants universitàries que intenten resoldre el misteri al voltant de l'assassinat d'una de les seves companyes de classe.
Els mitjans conservadors han criticat fortament la pel·lícula per estar en contra dels "valors tradicionals i familiars" i, tot i haver passat per diverses revisions, no ha rebut permís per a projectar-la públicament.
La casa de la noia només es va projectar al Festival de Cinema de Fajr en 2015. Després del festival va rebre forts atacs del cercles religiosos ultraconservadors i l'Oficina d'Afers Culturals municipal de Teheran es va oposar a que es projectés als cinemes sota la seva gestió.
L'organització estatal de difusió IRIB (Difusió de la República Islàmica de l'Iran) va informar que "gairebé tots els espectadors" havien considerat la pel·lícula immoral, i la conservadora agència de noticies Fars la va descriure com un intent de dimonitzar els musulmans religiosos i satisfer els jutges de festivals de cinema estrangers.
El director Shah-Hosseini ha desaprovat les queixes.
"Rebutjo qualsevol acusació de que aquesta pel·lícula vagi en contra de la moral iraniana o islàmica", va dir a l'agència de notícies ISNA.
MEHMOUNIYE KAMI (La festa de Kami) i MAADARE QALBE ATOMI (La mare del cor atòmic), dirigides per Ali Ahmadzadeh
Imatge promocional de La festa de Kami.
Ali Ahmadzadeh ha fet dues pel·lícules en la seva curta carrera com a director i totes dues esperen per rebre un permís de projecció.
El seu primer film, La festa de Kami sobre el viatge per carretera d'un grup de joves, va estar rebutjat perquè els censors creien que les actrius no anaven vestides adequadament.
La mare del cor atòmic, l'última pel·lícula d'Ahmadzadeh, no ha rebut cap explicació oficial de perquè no es pot projectar.
Però el títol ha despertat rumors que la prohibició es deu a referències al programa nuclear de l'Iran.
Malgrat els problemes al seu país, les pel·lícules d'Ahmadzadeh han rebut una bona benvinguda a l'estranger.
La festa de Kami va guanyar el premi a la millor pel·lícula al tercer Festival de Pel·lícules Iranianes a Praga, i La mare del cor atòmic es va projectar al festival de cinema de Berlín.
Un membre de l'equip de producció de La mare del cor atòmic va dir a la Campanya Internacional pels Drets Humans a l'Iran que els censors no han explicat per què l'han prohibit, i va afegir: "El que passa normalment és que si una pel·lícula encara té una oportunitat de ser projectada després de ser censurada i revisada, els controladors ho discuteixen en una reunió amb el director.
Però hi ha algunes pel·lícules que tenen problemes fonamentals respecte a la trama, el guió i la producció, i per aquestes els controladors ni tan sols es molesten en organitzar una reunió".
ASABANI NISTAM (No estic enrabiat), dirigida per Reza Dormishian
Asabani Nistam.
Imatge promocional de la pel·lícula.
No estic enrabiat va ser lloada amplament per les audiències dels festivals de cinema, però la reacció dels membres més conservadors del parlament, dels mitjans estatals i dels grups de pressió conservadors va ser completament oposada, forçant els oficials a prohibir les projeccions especials del film i a cancel·lar una roda de premsa promocional.
El film de Dormishian tracta sobre un estudiant universitari que és expulsat per les seves activitats polítiques i els seus problemes per controlar l'ira.
Els crítics més conservadors troben especialment molestes les escenes que mostren una visió positiva dels turbulents esdeveniments després de les eleccions presidencials del 2009.
Malgrat la popularitat entre l'audiència del festival de cinema de Fajr, No estic enrabiat va ser retirada de la categoria de competició del festival per assegurar que no rebés cap premi, tot i que l'actor protagonista Navid Mohammadzadeh havia estat nominat a millor actor.
A la cerimònia d'entrega de premis, es va llegir aquesta nota en nom del director: "Per respecte a la integritat del cinema iranià i a la preservació de la pau, deixaren passar els nostres premis.
En l'espera que arribin dies millors."
BOLOOKE NOH KHOROOJIE DO (Bloc 9, Sortida 2), dirigida per Alireza Amini
El Festival Internacional de Cinema de Fajr del 2014 es va negar a projectar la pel·lícula dirigida per Alireza Amini, perquè els organitzadors van pensar que era massa "amarga".
Tot i així, el film es va projectar en diversos festivals a l'estranger.
Més recentment va guanyar els premis a millor pel·lícula i millor actor al Kimera Film Festival d'Itàlia.
ASHGHALHAYE DOOSTDASHTANI (Belles deixalles), dirigida per Mohsen Amiryoussefi
Ashghalhaye Doostashtani.
Imatge promocional.
Belles deixalles no va obtenir permís per a projectar-la públicament quan es va acabar de filmar en 2012 durant la presidència d'Ahmadinejad.
Però el director, Amiryoussefi encara no ha pogut projectar als cinemes el seu tercer film perquè els censors no estan satisfets amb les escenes relacionades amb les polèmiques eleccions presidencials del 2009.
La pel·lícula comença amb un grup de protestants en una manifestació contra els resultats de les eleccions.
Escapen de les forces de seguretat i es refugien a la casa d'una dona vella.
Allà discuteixen i critiquen esdeveniments dels passats 30 anys.
En novembre del 2014, el portaveu del Ministeri de Cultura i Orientació Islàmica, Hossein Noushabadi va dir que "malgrat la insistència del productor i d'alguns polítics, la pel·lícula no ha rebut permís per a ser emesa i no està planejat que s'emeti."
KHERS (L'ós), dirigida per Khosro Masumi
Khers.
L'ós (2011) explica la història d'un presoner de guerra que torna a casa després de molts anys captiu per trobar-se amb que la seva dona s'ha tornat a casar.
Tot i que el film ha experimentat diverses revisions, encara no ha estat estrenada per al consum públic.
El 30 de novembre del 2014, el director, Khosro Masumi va dir al periòdic Aftab: "Aquesta pel·lícula no ha creuat cap línia vermella.
Fins i tot vam canviar algunes coses de cara al festival de Fajr" i va afegir: "Malgrat els nostres esforços, la pel·lícula encara està prohibida, i no està clar per què.
Això no és pas agradable per al productor, que va invertir en ella, però encara tinc esperança que L'ós es projecti."
GOZARESHE YEK JASHN (L'informe d'una festa), dirigida per Ebrahim Hatamikia
Gozareshe Yek Jashn.
Imatge de Borna News, publicada per a ser reutilitzada.
L'informe d'una festa va ser nominada a diversos premis quan es va estrenar en el Festival de Cinema de Fajr l'any 2011.
Descriu els esdeveniments en una agència de contactes dirigida per una dona que està perseguida per les autoritats.
Però els crítics acusen el director Hatamikia d'amagar el missatge real del film donant suport a aquells qui van qüestionar la validesa dels resultats de les eleccions del 2009.
En un gest sense precedents, l'organització cinematogràfica propietat de l'estat va adquirir els drets de la pel·lícula per cobrir els costos de producció de Hatamikia, un favor que no havia rebut cap altre pel·lícula prohibida en el passat.
Hatamikia no ha parlat sobre l'estat de la pel·lícula.
Segons el portaveu del Ministeri de Cultura i Orientació Islàmica, Hossein Noushabadi: “El Ministeri d'Orientació és el propietari de la pel·lícula i no té plans de projectar-la".
KHIABANHAYE ARAM (Carrers tranquils), dirigida per Kamal Tabrizi
Khiabanhaye Aram.
El protagonista de Carrers tranquils és un reporter que de sobte s'enfronta a uns esdeveniments similars als de les eleccions del 2009.
Com era d'esperar, encara no s'ha projectat als cinemes.
“Estava gairebé segur que aquesta pel·lícula seria prohibida si els oficials no eren una mica tolerants.
Hi ha certes sensibilitats al voltant d'aquest film i segons el que ens han dit, de moment no pot ser projectat, perquè d'alguna manera està relacionat amb els incidents del 2009″, va dir el director Kamal Tabrizi a l'agència de noticies Borna l'agost del 2013.
PARINAAZ, dirigida per Bahram Bahramian
Parinaaz.
La segona pel·lícula de Bahram Bahramian tracta sobre una nena que és criada per uns parents després de la mort dels seus pares.
El personatge principal, interpretat per l'actriu Fatemeh Motamed-Aria, és una dona tradicional que duu un xador, el vestit de cos complet.
En una entrevista que li van fer al juliol del 2014, el productor de la pel·lícula, Abdolhamid Najibi va dir: “Es tracta d'una dona molt religiosa que pateix problemes personals profunds que dificulten les coses a casa.
Tot i que aquests problemes es resolen al final de la pel·lícula, les autoritats cinematogràfiques han dit que mai s'hauria de representar amb problemes morals o psicològics una dona que duu un xador".
Arrel de l'elecció del president Rouhani i l'arribada de nous oficials al càrrec de la indústria cinematogràfica, Parinaaz va rebre un permís de projecció, però la pel·lícula encara no s'ha mostrat al públic.
EEN YEK ROYA NIST (Això no és un somni), diregida per Mahmoud Ghaffari
Een Yek Roya Nist.
Això no és un somni, el primer llargmetratge de Mahmoud Ghaffari, es va filmar en 2010.
Tracta sobre una noia en problemes que es veu envolta en la complexa relació d'una parella.
El 7 de gener del 2013, en una entrevista amb l'agència de notícies Mehr, el director Mahmoud Ghaffari va dir: "Vaig enviar Això no és un somni al Festival de Cinema de Fajr del 2013, però quan el comitè de selecció la va veure em van dir que necessitava canvis.
Vaig fer el que em van demanar, però fins i tot després de les revisions, el comitè de selecció la va tornar a rebutjar".
KHANEYE PEDARI (La casa paterna), dirigida per Kianoush Ayari
Khaneye Pedari.
La casa paterna va rebre un permís de projecció en 2014, cinc anys després d'haver-se rodat.
Però desprès de només 10 projeccions en un cinema de Teheran va ser retirada per les autoritats.
Molts han criticat una escena en què un noi fanàtic assassina brutalment la seva germana amb una roca.
Però el director veterà Kianoush Ayari creu que aquesta no és la veritable raó de la prohibició.
“L'escena en què el pare demana al noi que colpegi la seva germana amb una roca només dura uns segons.
Aquesta és l'única escena violenta, que a més no és res comparada amb escenes similars en altres pel·lícules que es projecten sense problemes als cinemes.
Així que això no és més que una excusa.
Sembla que hi ha altres interpretacions que han fet que la pel·lícula es prohibeixi", va dir Ayari a la Campanya Internacional pels Drets Humans a l'Iran.
“S'ha mencionat que aquesta pel·lícula tendeix a rebutjar el comportament islàmic, però no accepto aquesta opinió.
Aquesta és una interpretació completament equivocada", va afegir.
Les crítiques més dures les ha rebut del parlament iranià.
Un dia abans de la curta projecció de La casa paterna, el 25 de desembre del 2014, Morteza Agha-Tehrani, un membre del comitè d'afers culturals va dir que els diputats pensaven que La casa paterna no era adequada per al visionat públic i que el seu permís de projecció hauria de ser revocat.
“No està bé atacar la història de la nostra nació amb idees equivocades i acusar els nostres avantpassats de discriminació i violència contra les dones", va dir Agha-Tehrani.
SAD SAL BEH EEN SALHA (Cent anys així), dirigida per Saman Moghadam
Sad Sal Beh Een Salha.
La protagonista de Cent anys així (2007), dirigida per Saman Moghadam, és una dona anomenada Iran, que passa per diferents estadis de la vida durant un període de 30 anys.
Al principi perd al seu marit a la revolució de 1979, aleshores perd el seu fill a la guerra Iran-Iraq, i després perd altres parents, víctimes de diversos altercats polítics i socials.
Les referències als costos humans de la revolució i l'establiment de la República Islàmica han fet que les autoritats s'oposin a estrenar-la públicament.
Com a resultat, l'única projecció va ser durant el festival de cinema de Fajr el 2010.
En novembre del 2014 el portaveu del Ministeri de Cultura i Orientació Islàmica Hossein Noushabadi va dir que: “Cent anys així va rebre un permís de projecció durant l'anterior administració, però no hi ha plans que es projecti durant aquesta".
18 impactants fotos dels rana tharus del sud del Nepal
Rana tharus - El blanc platejat queda sorprenent i preciós en combinació amb els vestits de colors i els xals negres.
Imatge de Solveig Boergen.
Utilitzada amb permís. Els rana tharus, el poble nadiu de Kailali i Kanchanpur a l'oest del Nepal, havien estat terratinents rics, però al llarg del temps també han estat testimonis de saquejos, invasions i discriminacions.
Els pobles aïllats on viuen han patit saquejos de forma regular per part de bandits.
Els tharus van ser desplaçats quan es va ampliar la reserva natural de Shuklaphanta i molts van perdre les seves terres ancestrals com a conseqüència d'un programa de colonització de terres.
Els tharus de Xitwan van passar a ocupar només un 14 % de la seva zona després que un programa contra la malària ruixés amb DDT (dicloro difenil tricloroetà) els voltants les cases on vivien.
Anteriorment, havien ocupat gairebé el 90 % de la zona.
És difícil trobar documents escrits sobre els rana tharus perquè han viscut aïllats. Bikram Rana escriu al seu blog el següent:
A l'Índia els rana tharus de Khiri i Nainital són tribus reconegudes.
En el cas del Nepal, en termes d'hàbitats, els rana tharus són els residents nadius de Kailali i Kanchanpur des del segle XVI i són els primers pobladors de les dues regions, als quals més tard es van unir els dangauras de Dang i, després de l'eradicació de la malària i el pla de reassentament del règim Panchayat, les tribus khasiyas.
No obstant això, malgrat totes les adversitats, no han oblidat la seva cultura i tradició.
La seva forma de vida continua sent diferent, i els seus vestits i ornaments tradicionals són una delícia per a qualsevol fotògraf i dissenyador.
Solveig Boergen, un fotògraf alemany que viu i treballa al Japó, va viatjar a Kanchanpur, a l'oest del Nepal, per captar la vida quotidiana dels rana tharus.
Aquí hi ha el que va veure:
A mesura que el sol treu el cap per la finestra de la casa de fang, una dona gran rana s'ocupa de preparar el menjar.
Els raigs il·luminen l'entorn i el racó de la cuina fosc es converteix en un retrat pintat en ocre.
Les feines del matí comprenen netejar i portar el bestiar a l'aire lliure.
Les tasques del matí comprenen netejar i portar el bestiar a l'aire lliure.
Una jove ajuda a cuidar les cabres i a portar herba als animals.
Una dona amb una brusa brillant s'asseu en un bressol de corda i fa figures de fang perquè hi juguin els seus néts durant el proper festival.
S'inspira en la naturalesa, els tatuatges que porta als braços i els colors brillants de la seva brusa.
Igual que al poema "Solitary Reaper" de William Wordsworth, la dona cull sola l'arròs.
El vestit brillant que porta destaca entre un mar de color groc.
Quan la seva amiga s'hi afegeix, sembla una competició entre el vestit tradicional d'una i el modern de l'altra.
En tots dos casos, els colors brillen al camp groc.
Val la pena mirar la unió de la comunitat per aconseguir una captura abundant.
L'alegria de treballar en equip i compartir la captura són un bon exemple.
La captura és suficient per a tothom.
És temporada de casament i les noies presumeixen dels seus guarniments.
Mirallet, mirallet, digues qui és la més bonica?
Oi que em queda bé?
I tampoc s'obliden de les cames.
Estan carregades de guarniments de plata.
Igual que el bonic patchwork dels vestits, els colors triats pels rana formen una barreja de colors vius inspirats en la naturalesa.
Els més petits, despreocupats i tranquils, juguen i passegen pel poble.
Porten somriures preciosos i innocents.
El futur decidirà si els joves seguiran els passos dels seus avantpassats i conservaran la riquesa cultura. Totes les imatges s'han utilitzat amb permís.
Es va publicar una versió de la història al blog de Voice of Tharus.
8 prominents iranians creuen que l'acord nuclear tindrà un impacte sobre els drets humans
Imatge creada per la Campanya Internacional pels Drets Humans de l'Iran.
Aquesta publicació es va penjar a iranhumanrights.org i es publica a Global Voices en col·laboració amb la Campanya Internacional pels Drets Humans a l'Iran.
“El proper acord serà sobre els nostres drets civils" va ser una de les consignes que la gent corejava a Teheran durant les celebracions al carrer, hores després que s'arribés a un acord nuclear el passat 2 d'abril.
Durant la seva campanya electoral, el president Hassan Rouhani va prometre en diverses ocasions respectar els drets dels ciutadans, posar fi a l'arrest domiciliari dels líders del Moviment Verd i alliberar tots els presoners polítics.
No obstant això, dos anys després d'assumir el càrrec, la major part d'aquestes promeses no s'ha complert.
Alguns dels partidaris del president creuen que després de resoldre el conflicte nuclear, l'ambient canviarà i permetrà que s'acompleixin aquestes promeses, mentre que alguns dels seus detractors pensen que l'actuació del president indica que, malgrat les seves anteriors declaracions, els drets humans no formen part de l'ordre del dia de l'administració.
La Campanya Internacional pels Drets Humans a l'Iran ha entrevistat alguns eminents iranians que representen diferents professions, com advocats, escriptors, directors, analistes, professors d'universitat i artistes, sobre els efectes de l'acord nuclear en l'estat dels drets fonamentals i les llibertats al país.
Mahmoud Dolatabadi, autor i novel·lista: L'esperança és l'única opció
Com molts altres ciutadans, jo també espero que el pacte nuclear canviï una mica la situació del país.
En els seus discursos i promeses durant la campanya electoral, Hassan Rouhani va dir que prestaria atenció als temes culturals.
Hem de suposar que si troba una oportunitat, segurament ho farà.
L'única opció és tenir esperança.
Mohammad Saleh Nikbakht, advocat pels drets humans i acadèmic: No tornarem pas a l'època de Khatami
Si s'arriba a un acord nuclear en juny, les condicions econòmiques de l'ran milloraran.
Una millora econòmica afectarà naturalment a la llibertat política.
Tot i així, seria un error esperar que s'obrin les portes per als iranians i que la llibertat que solia existir al principi de la presidència de Mohammad Khatami es reinstal·li.
Les condicions de la societat iraniana s'han de mesurar per les seves característiques actuals.
Penso que després de l'acord (nuclear) sens dubte en algunes zones començaran a prendre forma certes solucions en direcció a la llibertat, i que la situació dels drets civils, o el que s'ha denominat "els drets del poble" en la constitució iraniana millorarien, al menys una mica.
Naghmeh Samini, professor de dramatúrgia i drama de la Universitat de Teheran: Millors condicions pel teatre
Seria impossible no esperar efectes o millores en l'ambient artístic i cultural del país després d'un acord nuclear.
Per exemple, després del pacte nuclear, les relacions entre els grups de teatre iranians amb grups d'altres països sens dubte milloraria.
El nostre problema actual és traduir les obres iranianes a altres idiomes, estar en contacte amb altres grups de teatre d'altres països, i actuar a l'estranger.
Independentment del que vol fer el govern, penso que després d'un pacte nuclear i de la millora en les relacions de l'Iran amb occident, aquestes coses passarien de manera automàtica per als grups de teatre professional i infantil a l'Iran, i l'ambient de treball milloraria.
Un altre tema és si després de l'acord, la situació econòmica del país milloraria, i això, naturalment, afectaria la situació cultural.
Ghasem Sholeh Sadi, advocat, exparlamentari, exprofessor de dret internacional i expresoner polític: No sóc optimista
Dubto que el pacte nuclear tingui un impacte positiu de cara a resoldre problemes de drets humans al país, perquè hi ha diverses raons per a l'actual situació dels drets humans a l'Iran.
Per exemple, els oficials iranians veuen la tortura i les Qisas (sentències de mort com a represàlia per l'assassinat) de les que es parla en la Declaració Universal dels Drets Humans com una contradicció amb les nostres lleis.
Un altre punt és que a l'Iran no hi ha mecanismes de vigilància per supervisar que realment s'apliquin els drets humans.
Quan Hassan Rouhani va arribar a ser president, s'esperava que la societat respectés més els drets humans, però el nombre d'execucions indica que se n'estan duent a terme moltes més al país.
Recentment, Ali Younesi, assistent especial de Rouhani, exfiscal de Teheran i ministre d'intel·ligència, va dir a l'Agència de Notícies d'Estudiants Iranians (ISNA) que a les presons i tribunals del país es violen drets humans.
Per totes aquestes raons, no sóc optimista respecte a que l'acord nuclear tingui un gran impacte en la millora de la situació dels drets humans a l'Iran.
Massoud Shafiee, advocat: L'acord tindrà un impacte en les llibertats civils
Abans del discurs del Sr. Khamenei el passat 9 d'abril, jo no tenia pas una visió clara sobre aquest tema, però en el seu discurs va mencionar un factor clau que m'ho va deixar tot clar.
Tot i discrepar del treball dels negociadors nuclears, va mencionar que l'acord encara es trobava en fase d'elaboració i que encara no s'havia fet un acord definitiu, i aleshores va dir que si l'acord finalment es duia a terme amb l'Iran satisfet i l'altre bàndol es mostrava honest, més endavant seria possible parlar d'altres temes amb els Estats Units i amb altres països occidentals.
El que vaig entendre d'aquesta part del discurs del Líder Suprem és que després d'un acord nuclear, definitivament hi haurà obertures en altres parts de la societat, i això, sens dubte, també tindrà un impacte en les llibertats civils.
Kambozia Partovi, autor i director de cinema: El canvi no és la prioritat de Rouhani
Penso que canviar les estructures artístiques i culturals del país no és pas una de les prioritats de l'administració de Rouhani.
Tot i així, quan l'Iran aconsegueixi un pacte nuclear, la situació econòmica del país millorarà, i naturalment, una millora econòmica derivarà en més inversió per a fer més pel·lícules.
Però generalment, no és possible donar una opinió definitiva sobre si l'atmosfera cultural del país s'obrirà o no.
Només puc dir que, sens dubte, després d'un acord nuclear les coses seran millors que ara, al menys els artistes continuaran la seva feina amb més pau en relació amb l'economia.
Fariborz Raisdan, economista, exprofessor d'universitat, expresoner polític: No hi ha cap canvi en les llibertats a causa de la manca de compromís del govern
Definitivament hi haurà una millora econòmica limitada, i una secció de la classe mitja experimentarà una millora moderada, però aquesta millora no salvarà pas els pobres del país.
Actualment tenim 5,5 milions de persones a l'atur i el salari mínim mensual dels treballadors està casi un 50% per sota de la línia de la pobresa.
Aquests problemes no es resoldran pas amb un acord nuclear i amb un acord amb els Estats Units i altres països.
Fins i tot abans que la qüestió nuclear es convertís en un tema important ja teníem molta pobresa i atur al nostre país.
Actualment, el 70% de la renda disponible del país està en mans del 5% de la població.
Canviarà l'estructura política i econòmica del país desprès d'un acord nuclear?
L'estructura econòmica de l'Iran està en mans de dues poderoses faccions, cadascuna de les quals controla una part de la potencia econòmica i lluita amb l'altra per aquest control.
Respecte al segment de la societat amb baixos ingressos del que es preocupen treballadors i mestresses de casa, aquest acord no canviarà res per a ells.
Quant a l'expressió i els drets socials, ètnics i religiosos, res no canviarà gaire, perquè l'administració Rouhani no creu que les organitzacions sindicals i els partits polítics puguin ser actius, i no tolera que els intel·lectuals parlin lliurement i qüestionin els fonaments ideològics del poder, ni que defensin els drets humans.
Creieu que el nostre problema sempre ha estat la qüestió de les sancions i les relacions amb els Estats Units?
Per exemple, l'Associació d'Escriptors de l'Iran va ser represa durant anys, quan el senyor Rouhani era cap del Consell Suprem de Seguretat Nacional.
Crec que els drets humans com la llibertat d'associació, la llibertat d'expressió, els drets de les dones i l'eliminació de la discriminació per gènere, ètica i religió no són compatibles amb la ideologia dominant.
Per exemple, en el cas dels drets de les dones, després de tant de temps encara parlem de si les dones poden o no anar als estadis esportius.
Diuen que això és degut a que la policia no pot assumir la responsabilitat de cuidar la seguretat de les dones en els estadis.
Com és que la mateixa policia pot prendre mesures contra una dona que no porta el hijab (vel islàmic) perfectament col·locat?
Sadegh Zibakalam, analista polític i investigador: Els canvis només tindran lloc a llarg termini
Penso que l'acord nuclear influirà en una millora de les condicions del país, però no a curt termini, sinó més bé a llarg termini.
I això per la senzilla raó que l'acord ajudarà a reduir les tensions i a millorar les relacions entre l'Iran i els països occidentals i els Estats Units, i això ajudarà directament a la millora de molts problemes a l'Iran.
Pel contrari, mentre existeix una relació de tensió i odi entre l'Iran i altres països, al país li falta l'energia necessària per a fer canvis interns.
Quant a la possible obertura de l'ambient artístic i cultural i la llibertat d'expressió, penso que si els intel·lectuals, l'elit, els estudiants universitaris i els artistes no exigeixen que Hassan Rouhani abordi aquests temes, no passarà res.
Se l'ha d'empènyer en aquesta direcció.
Si se'l posa sota pressió, definitivament es veurà obligat a prestar atenció a crear un canvi en la situació cultural i artística.
Un periodista iranià, enviat a l'exili després de 6 anys de presó
Ahmad Zeidabadi és enviat a complir la sentència en l'exili després d'haver estat alliberat de la presó el passat maig.
Imatge de l'agència de notícies Fars, publicada per la seva distribució.
Aquest article va aparèixer a iranhumanrights.org i es publica aquí en col·laboració amb la Campanya Internacional pels Drets Humans a l'Iran.
Ahmad Zeidabadi, un periodista que ha passat sis anys a presó pel seu treball, va ser transferit a la ciutat de Gonabad, al nord-est de l'Iran el passat 22 de maig per començar a complir el seu temps d'exili.
A finals de maig, la fiscalia de Teheran va informar la família que Zeidabadia seria exiliat a Gonabad immediatament després de la seva sortida de la presó de Rajaee Shahr.
És inusual que s'apliqui immediatament l'exili després d'una sentència tan llarga de presó. Ha estat un xoc, sobretot per a la seva família, ja que molts pensaven que no se li faria complir la pena d'exili.
Una font fiable del cas va dir a la Campanya pels Drets Humans a l'Iran que el tribunal havia informat la família que la pena d'exili, que en un principi era de cinc anys, havia passat a ser de dos anys.
No obstant això, el tribunal no ha anunciat oficialment aquesta nova decisió.
Zeidabadi, que també és secretari general de l'Associació Iraniana d'Antics Alumnes (Advar), va ser empresonat per agents de la intel·ligència de la Guarda Revolucionària el 12 de juny de 2009 i va ser transferit a la sala 2-A de la Guarda, dins la presó d'Evin.
Va ser jutjat el 23 de novembre del mateix any, acusat de propaganda contra l'Estat, d'assemblea i col·lusió per crear conflictes després de les eleccions presidencials i d'insultar el Líder Suprem. El tribunal el va condemnar a sis anys de presó i cinc anys d'exili a Gonabad i se li va prohibir tornar a participar en activitats socials i polítiques.
El febrer de 2012, se'l va transferir juntament amb altres presoners polítics a la presó de Rajaee Shahr, a Karaj, fora de Teheran, on ha passat la major part de la seva condemna.
Com a analista polític, va començar la seva carrera periodística al diari Etela l'any 1989 i durant els anys previs al seu empresonament va treballar sobretot amb diaris reformistes.
També era un membre de la junta directiva de l'Associació de Periodistes Iranians.
La raó principal del seu processament en 2009 va ser la carta oberta que va escriure al Líder Suprem de l'Iran, Ali Khamenei, en què criticava la seva manca de responsabilitat.
Segons l'ordre del tribunal, Zeidabadi s'ha de presentar a l'oficina del governador de Gonabad en persona.
«Abans d'això, un oficial de l'oficina de la fiscalia de Teheran va informar la família de la imposició de la pena d'exili al periodista però la família no el va creure ja que no pensaven que els funcionaris el sotmetrien a més turments després de sis anys de presó», va dir la font.
El 19 de maig de 2015, la dona de Zeidabadi, Mahdieh Mohammadi Gorgani, va escriure en un post a la pàgina de Facebook: «Esperem que Ahmad sigui alliberat el 21 de maig, després de sis anys de presó, però ara ens diuen que el duran directament de la presó a l'exili.
Estem molt angoixats».
Presoners polítics a l'Iran
No empresonem gent per les seves opinions.
El govern té un pla per millorar, per ampliar els drets humans al país.
Com tots els països haurien de fer.
I crec que com a govern tenim l'obligació amb el nostre poble de fer exactament això.
Però la gent que comet crims, que viola les lleis del país, no es pot amagar per ser periodistes, per ser activistes polítics.
La gent ha de respectar la llei.
No obstant això, quan el 12 de maig, durant una visita a la universitat de Zanjan, van preguntar a Ali Motahari, un membre del parlament iranià, si hi havia presoners polítics a l'Iran, va respondre:
Alguns presoners no tenien cap paper als esdeveniments del 2009 , sinó que són a presó per tenir un pensament reformista o per haver estat actius durant l'era reformista i jo, personalment, mai no he entès quin delicte han comés.
Aprèn 40 signes amb les mans dels aborígens d'Austràlia Occidental
Amb un terreny àrid i un clima extrem, el Gran Desert Arenós d'Austràlia Occidental pot ser un lloc difícil per viure-hi.
Per a aquells que habiten en aquesta regió tan poc poblada, les grans distàncies del segon desert més gran d'Austràlia també poden ser un repte a l'hora de comunicar-se amb els veïns.
Balgo, Austràlia Occidental Els signes amb les mans s'han utilitzat tradicionalment com una forma de comunicació per als pobles aborígens que han ocupat aquesta terra durant segles, molt abans de l'arribada de la telefonia mòbil i les tecnologies digitals.
Com a reconeixement a aquesta forma de comunicació tan pràctica, el productor local Willi Lempert es va associar amb un grup d'ancianes aborígens entusiastes de la comunitat de Balgo.
Conjuntament, van crear un vídeo que explica la història de 40 signes amb les mans.
Lempert treballava a la zona quan se li va ocórrer la idea de crear un vídeo explicatiu.
Destaca la importància d'aquests signes amb les mans.
Mentre que molts visitants aprenen ràpidament el signe estàndard per dir “i ara què?”, és fàcil que passin desapercebuts les dotzenes de signes amb les mans diferents que s'intercanvien de manera subtil en les converses.
Com en tots els idiomes, alguns elements són tradicionals i d'altres són innovacions recents... els signes amb les mans no són només una forma per comunicar informació, sinó que també serveixen com a maneres corporals d'expressar diferents matisos, l'humor i la personalitat individual.
El vídeo, que forma part del projecte "Mother Tongue", organitzat per l'ABC Open i First Languages Australia, també serveix per promoure la llengua local kukatja, un idioma vulnerable que avui dia compta amb menys de 1.000 parlants.
Al vídeo, per a cada signe amb les mans que ensenyen les ancianes, apareix l'equivalent en kukatja i la traducció a l'anglès.
Lamprey va escriure que durant el rodatge del vídeo per al blog, s'ho van passar molt bé.
Les ancianes, com Payi Payi i Manaya, que apareixen al vídeo, juguen un paper central en la vida de la comunitat.
Com a membres del Centre de les Lleis i la Cultura de les Dones Kapululangu, són fonamentals per determinar el camí de la comunitat.
La pàgina web del centre afirma que "Res del que passa a Kapululangu pot ocórrer sense les ancianes".
Les ancianes de Kapululangu van néixer al desert, i van créixer i es van formar segons la manera tradicional, abans de l'arribada dels kartiya/els no-indígenes als seus països ancestrals.
Això les converteix en les guardianes d'una immensa riquesa d'històries, habilitats i coneixement cultural.
Volen compartir aquesta riquesa Les ancianes volen que els joves creixin forts i resistents, orgullosos i coneixedors de les tradicions de la seva gent, sabent quines són les lleis i la cultura dels seus pobles perquè puguin fer front als canvis del món.
Les lleis i la cultura dels pobles és el que manté unida la vida.
Associant-se amb productors locals compromesos per ajudar-les a explicar la seva pròpia història en la seva llengua, s'asseguren que es comparteixi aquesta riquesa de coneixement amb la generació següent.
Ara ets a l'exèrcit: Com els periodistes ucraïnesos reclutats cobreixen la guerra a les xarxes socials Gairebé tots els enllaços porten a pàgines en ucraïnès.
Periodistes reclutats a la força han transformat els seus comptes a les xarxes socials en diaris militars.
Imatges barrejades per Anna Poludenko-Young
Alguns periodistes ucraïnesos reclutats per a servir a l'est d'Ucraïna han transformat els seus comptes de Facebook i Twitter en diaris de camp.
En les publicacions, parlen de l'estat de les forces armades, de la rutina diària i, fins i tot, dels àpats.
Alguns d'aquests diaris han aconseguit la fama instantània, assolint més de cinc mil lectors durant el primer mes.
Captura de pantalla de la cartilla militar a la pàgina de Facebook de Michael Shchur.
Finalment, aquí teniu l'explicació de per què en l'últim episodi del programa vaig dir "Fins d'aquí a un any".
He rebut una cartilla militar.
M'uniré a l'exèrcit.
Dilluns començaré els entrenaments.
Durant les properes dues setmanes, adquiriré experiència al camp d'entrenament.
Fins aviat. #army
Amb aquesta publicació a la seva pàgina de Facebook, Michael Shchur, el presentador d'un programa de notícies satíric, va anunciar el seu canvi de carrera.
Shchur és un personatge de ficció creat pel periodista ucraïnès Roman Vintoniv, a qui molts comparen amb l'antic presentador del programa americà The Daily Show, Jon Stewart, ja que ambdós es burlen de l'establishment i busquen mostrar de manifest la inactivitat del govern, la corrupció i els sistemes de justícia selectiva.
Ara, un mes després de ser reclutat, en comptes de ridiculitzar els polítics nacionals des de la televisió, Shchur (essent encara un personatge satíric) publica missatges diaris sobre la vida a l'exèrcit.
Entreté els lectors amb detalls de la vida a les forces armades (les coses bones, les dolentes i les més aviat ridícules) i publica diverses fotografies de la rutina diària.
Roman Vintoniv, també conegut com Michael Shchur: abans conegut com a periodista còmic de televisió, ara és un reclutat novell ucraïnès.
Dia 5.
Avui hem anat al camp de tir.
Ben aviat al matí hem esmorzat, i després al camp.
Primer hem anat al camp de tir i després hem començat a disparar a objectius.
Estirats, de genolls, de peus.
Després, amb carreres curtes, hem tornat al campament base.
Ha estat esgotador.
Fins i tot he tingut punxades de la fam.
Així que ni m'he acabat el fajol.
És un començament.
El camp de tir.
Només una foto, però ens hem passat el dia entrenant aquí.
Dia 27.
Una història d'ahir.
Estem experimentant l'escassetat de tauletes de nit.
En necessitem moltes.
De vegades, cinc soldats han de compartir una sola tauleta.
Alguna idea?
D'on podem treure 70 tauletes de nit?
A més, una tauleta de nit no és gens apropiada.
Qualsevol idea de per què les podem canviar és benvinguda.
Millorant els àpats de l'exèrcit a través de Facebook
Els anuncis de reclutament de personatges públics han generat un intens debat a les xarxes: haurien de ser reclutats els ucraïnesos com Shchur, o són més valuosos per al país fent la seva feina?
Yevhenia Zakrevska, una advocada de drets humans, va escriure sobre Shchur a la seva pàgina de Facebook, lamentant la pèrdua dels reportatges contundents del periodista.
Aquest és un cas estrany i únic en què un periodista, sense participar en la guerra d'informació o propaganda (o, com a mínim, intentant-ho lamentablement) aconsegueix generar una defensa de nivell 80 contra els atacs d'informació (tant externs com interns) i aportar una normalitat, com a antídot d'aquesta informació, per als cervells susceptibles de la nostra gent, augmentant la immunitat informacional general.
Sembla que els reclutats famosos són una qüestió candent per als usuaris de les xarxes socials ucraïneses.
Fins i tot la primera publicació de Shchur sobre la cartilla militar va tenir més de set milions de "M'agrada", va ser compartit quasi 500 vegades i va tenir més de 500 comentaris.
Però sembla que la majoria d'usuaris comparteixen l'opinió de Zakrevska: no s'hauria de reclutar gent com ell.
Mentrestant, sembla que Shchur i altres periodistes i escriptors que escriuen els seus diaris a les xarxes des dels camps d'entrenament empren la popularitat i la influència que tenen per millorar el funcionament de l'exèrcit ucraïnès.
Sembla que les publicacions de Shchur sobre l'escassetat de fruita i verdura fresca a la seva unitat han tingut un efecte a la tria del menú a les forces armades.
Ara, els àpats inclouen tomàquet i cogombre.
En una altra publicació, Shchur lamentava la falta de llibres i revistes noves per llegir.
La setmana següent, un grup de voluntaris va portar revistes donades per algunes editorials que seguien el presentador a Facebook.
Desafiant la via oficial
Els personatges públics que no són reclutats només per a l'entrenament, sinó que són enviats directament a primera línia a l'est d'Ucraïna, escriuen uns diaris de camp molt diferents.
No parlen de tomàquets i tauletes de nit, les seves publicacions se centren en vides humanes i qüestions d'equipament i munició.
Taras Chmut era coordinador regional de l'OPORA (un moviment i organització cívics ucraïnesos) i editor col·laborador d'una pàgina web de notícies militars. Ara és a la marina, amb més de 12 mil seguidors a Facebook.
Una publicació en què explicava que els membres de la seva divisió eren limitats a 4 polvorins (120 cartutxos) de munició per acabar una missió de combat va ser compartida més de mil cops durant una nit.
Malgrat les crítiques per part dels oficials per fer públiques aquestes qüestions, dos dies després, a Chmut i la resta de membres de la seva unitat se'ls va notificar que, a partir de llavors, tindrien deu polvorins per completar una missió.
Va resultar que el mateix Cap de l'Estat Major es va trobar la publicació de Chmut i va decidir prendre mesures.
Els bloguers de l'exèrcit expliquen que sovint és més fàcil canviar alguna cosa dirigint-se als seguidors de les xarxes socials que intentant dirigir-se al capità de la seva divisió.
"No pots abordar el Cap de l'Estat Major i comentar-li les coses que estan mal fetes.
Crec que el meu diari a Facebook explica una història popular sobre el servei militar.
També me n'he adonat que, de vegades, lluito contra la irresponsabilitat dels oficials.
La publicitat és la meva arma principal", va dir Chmut en una entrevista a la BBC ucraïnesa.
Els generals no estan contents
La majoria dels comentaris als diaris militars dels famosos provenen de gent agraïda de poder fer un cop d'ull al que passa a la zona de conflicte i als petits, però importants, detalls de la vida a l'exèrcit.
D'altra banda, els generals de les forces armades ucraïneses no estan gaire contents amb aquesta moda.
Molts d'ells opinen que els civils no han de saber tots els detalls del que passa a les unitats militars.
El més perillós, afirmen els comandants, és que algunes publicacions poden revelar informació delicada sobre la localització de les unitats, els seus moviments i els plans estratègics.
Alguns experts en intel·ligència de codi obert suggereixen que, només analitzant el fons i la localització visible de les fotos que els bloguers militars pengen a la xarxa, poden revelar molta informació.
Es podria presentar, també, un perill diferent, si l'enemic intenta utilitzar els blogs militars i les comunitats en línia per difondre informació falsa.
Per exemple, en una situació tensa amb intercanvi de foc, informes sobre si les unitats ucraïneses estan rodejades i intentant escapar o si tenen provisions suficients, podria determinar com les altres unitats militars actuen.
Els experts diuen que la solució és entrenar els soldats i els oficials en seguretat en línia.
Si saben què és segur penjar a la xarxa quan són a primera línia, el risc de malentesos seria mínim.
Mentrestant, el parlament ucraïnès ha aprovat una llei que limita l'ús del mòbil i les comunicacions en línia a l'exèrcit ucraïnès que és a la zona de l'operació antiterrorista a l'est d'Ucraïna.
Segons aquesta llei, els soldats hauran de tenir permís dels seus superiors per a utilitzar els telèfons mòbils, o bé esperar a tornar al campament base per entrar a Facebook i VK.
Això vol dir que els periodistes i bloguers que informen des de les primeres línies hauran de ser estratègics en les seves publicacions i anotar en un paper les seves proeses, fins que tinguin permís per connectar amb les legions de lectors.
Centenars de persones donen la benvinguda als refugiats a Àustria i Alemanya
Viena, Àustria, 1 de setembre del 2015.
Un grup de joves donen la benvinguda amb una pancarta als refugiats que arriben de Síria i l'Afganistan a l'estació de trens de Viena, on passaran la nit abans de seguir el seu camí cap a Alemanya.
Imatge de Martin Juen.
Copyright Demotix.
El passat 1 de setembre, ciutadans austríacs i alemanys es van reunir per donar la benvinguda a milers de refugiats que arribaven en tren de la frontera hongaresa.
La nit anterior, la policia hongaresa a l'estació de Budapest de sobte va deixar pujar els refugiats als trens que marxaven cap a la frontera austríaca.
Abans d'això, els refugiats es veien forçats a quedar-se a les estacions de tren d'Hongria en campaments temporals.
El periodista Christoph Schattleitner descriu com dilluns a les 22:00 h, a l'estació de Viena, centenars de persones van arribar amb donacions que havien comprat als supermercats propers.
El flux d'aigua, menjar i productes sanitaris era tan aclaparador que es van haver de tancar algunes vies.
Al final, la policia va haver de demanar a la gent que deixés de fer més donacions.
Quan els refugiats, que es va dir que provenien de l'Afganistan, Eritrea i Síria, van arribar a Viena de camí cap a Alemanya, van ser rebuts amb aclamacions i aplaudiments:
Estrepitós aplaudiment.
Àustria dóna la benvinguda als refugiats.
Felicitat a l'estació de trens de l'oest.
Membres de l'associació Muslim Youth of Austria (joves musulmans d'Àustria) ajuden a traduir les caixes de medicaments a l'àrab!
Voluntaris organitzen les donacions a l'estació de Viena.
Imatge de Die Grünen Wienen (els vienesos verds).
Emprada amb permís.
Dimarts al matí van arribar més de 3.000 refugiats a Munic, al sud d'Alemanya.
Allà els ciutadans també es van reunir a l'estació per ajudar amb les donacions i donar la benvinguda als exhaustes refugiats.
Es va emprar l'etiqueta #trainofhope (tren de l'esperança) per organitzar els voluntaris, informar sobre quins subministraments i productes feien falta i dir a la gent com podien ajudar.
Màxima benvinguda als refugiats: Família de refugiats és escortada fora de l'estació.
Els voluntaris fan fila amb paraigües i ofereixen peluixos.
Això d'avui ha estat impressionant.
Si us plau, no porteu res més de moment.
Les donacions que tenim seran suficients pels refugiats que han arribat i que arribaran durant el dia d'avui.
Altres organitzacions van demanar a la gent que oferís les seves connexions mòbils i a les botigues de l'estació que tinguessin els mòdems desbloquejats per als refugiats que anaven arribant:
Volem instal·lar ports de connexió sense fils a l'estació central.
S'oferirien algunes botigues properes a l'estació a instal·lar un mòdem?
Els refugiats que arribaven a Alemanya depenien de la bondat de la gent fins fa poc, quan el govern va augmentar els seus esforços.
La setmana passada, Alemanya va anunciar que permetria a tots els refugiats siris quedar-se i sol·licitar asil, en comptes de deportar-los al seu primer port d'entrada, segons indiquen les regulacions de la Unió Europea.
Europa està experimentant una tremenda afluència de refugiats a causa dels conflictes a Síria, l'Afganistan i l'Iraq, i de la violència i la inestabilitat arreu d'Orient Mitjà, el sud d'Àsia i l'Àfrica.
També ha augmentat el nombre de persones que arrisquen les seves vides per creuar el Mediterrani.
Fins ara, els països costaners com Grècia i Itàlia han rebut un nombre desproporcionat de refugiats, mentre que els països de l'est d'Europa com Hongria, Eslovàquia, la República Txeca i Polònia han resistit la petició d'un sistema de quotes per distribuir els sol·licitants d'asil entre els països membres de la Unió Europea.
Mentre els líders europeus discuteixen com gestionar la crisi, moltes persones han perdut la vida intentant arribar a la seguretat del continent.
Segons l'agència de refugiats de la Unió Europea, han estat milers els que han mort o desaparegut al Mediterrani.
A finals d'agost es va descobrir a una carretera austríaca un camió amb els cossos de 71 persones. Les autoritats han dit que les víctimes, que es creu que eren refugiats, es van asfixiar.
Durant aquesta primera setmana de setembre, a mesura que els refugiats han anat arribant a Alemanya, molts internautes han expressat la seva gratitud i sorpresa per l'onada de solidaritat dels alemanys i austríacs.
No podem estar suficientment agraïts a les persones que estan ajudant els refugiats, tant en la seva arribada com amb tot el que poden.
GRÀCIES!
Quelcom funciona fundamentalment bé en aquest país.
Sovint ho passem per alt, però avui és impossible no veure-ho.
Com l'Iran va utilitzar WikiLeaks per atacar un defensor dels drets humans
Ahmed Shaheed, el Relator Especial sobre la situació dels drets humans a la República Islàmica de l'Iran, presenta el seu informe a la 28a sessió en el Consell de Drets Humans, el 16 de març de 2015.
Imatge de la ONU /Jean-Marc Ferré.
Aquest article va aparèixer a iranhumanrights.org i és publicat aquí en col·laboració amb la Campanya Internacional pels Drets Humans a l'Iran (ICHRI)
Agències de noticies estatals de l'Iran estan intentant desacreditar Ahmed Shaheed, el Relator Especial de l'ONU sobre els drets humans a l'Iran, mitjançant una història basada en un pressumpte document de WikiLeaks..
L'autenticitat del document ha estat qüestionada directament per WikiLeaks, la coneguda pàgina web que publica informació classificada procedent de fonts anònimes.
WikiLeaks va tuitejar: "Si us plau, mostreu en quin cable es basa aquesta afirmació.
No heu inclòs cap vincle amb un dels nostres cables a l'article."
Els mitjans iranians afirmen que un document de WikiLeaks prova que el Relator Especial va rebre un milió de dòlars d'Aràbia Saudita per haver promès que criticaria fortament el govern iranià en els seus informes anuals sobre l'estat dels drets humans a l'Iran.
A través del seu compte de Twitter, el Dr. Shaheed, que ha estat reconegut internacionalment com a campió dels drets humans, amb principis i escrúpols, va agrair a WikiLeaks que esclarís i cridés l'atenció sobre el fet que aquests informes no han estat autentificats.
Aquesta no és pas la primera vegada que el Dr. Shaheed ha estat l'objectiu d'acusacions qüestionables.
Les últimes acusacions
Aquest últim atac arriba poc després que el Relator s'adrecés al President de l'Iran, Hassan Rouhani, per a demanar-li que presti més atenció a la situació dels drets humans del país ara que la República Islàmica i les potències mundials han arribat a un acord sobre la problemàtica nuclear.
“Espero sincerament que el final satisfactori de les conversacions sobre el tema nuclear permeti al president Hassan Rouhani centrar-se en les altres promeses de la seva campanya, en especial aquelles que promouen que els iranians puguin gaudir dels drets humans", va dir el Dr. Shaheed en un comunicat publicat el 15 de juliol de 2015.
Les actuals acusacions semblen ser un intent d'engany dels conservadors per evitar que, des de dins i fora del país, es faci més pressió per posar fi al terrible historial del país respecte als drets humans.
En una entrevista amb la ICHRI, el Dr. Shaheed va dir: "Aquesta acusació és absurda i només serveix per a distreure del tema principal, la cerca d'una solució per als greus problemes que pateix el país en matèria de drets humans."
I va continuar dient: “Cap al·legació que s'utilitzi per a desacreditar-me no canvia l'historial de l'Iran documentat per la Secretaria General de l'ONU i font de preocupació dels mecanismes pels drets humans de la ONU durant els últims deu anys.
El nombre d'execucions resulta alarmant.
En l'àmbit dels drets de les dones encara es necessiten canvis significatius.
Centenars de persones han estat detingudes per coses que van escriure, dir o publicar a Internet.
I els líders de la Fe Bahai estan a la presó per les seves creences religioses."
"El meu treball, com el treball dels meus predecessors, es basa en la investigació.
Inclou lleis, declaracions del govern i articles i informació procedent de les pàgines web del govern.
El meu treball presenta entrevistes amb centenars d'individus, dintre i fora de l'Iran, que afirmen que es van violar els seus drets, i el meu treball presenta la investigació que han realitzat dotzenes d'organitzacions pels drets humans reconegudes internacionalment", va dir el Dr. Shaheed a la campanya.
Mentre els funcionaris iranians continuen amb el seu esforç per desacreditar el Relator i qualsevol altre defensor dels drets humans que intenti culpar el seu govern de violacions dels drets humans, la comunitat internacional ha donat un fort suport al Dr. Shaheed, destacant el seu treball meticulós i just, i la seva valuosa contribució a l'exposició dels abusos dels drets humans a l'Iran.
Ha estat precisament per això que se li ha renovat el mandat any rere any.
El 29 de juliol, en resposta a una pregunta d'un reporter de l'ISNA (l'Agència de Noticies dels Estudiants Iranians) sobre aquestes acusacions, Mohammad Javad Larijani, cap del Consell Judicial Iranià pels Drets Humans, es va reafirmar en la infundada acusació que el Dr. Shaheed havia rebut suborns.
Tot i així, hores després que es publiquessin aquests comentaris a les pàgines web de l'ISNA i de l'agència de noticies Fars, es va eliminar l'enllaç a l'entrevista.
L'entrevista es pot llegir en persa aquí gràcies a una captura de pantalla.
Els freqüents intents de l'Iran de desacreditar a Shaheed
Des que va ser anomenat Relator Especial de drets humans a l'Iran l'any 2011, a Shaheed se li ha negat l'entrada a l'Iran i els seus informes anuals, en què detalla una consistent violació dels drets humans, han estat descrits com a "mentides" pel director de la judicatura iraniana, Sadegh Amoli Larijani, i com a "invàlids" pel portaveu del Ministeri d'Afers Exteriors, Marzieh Afkham.
El 2014, el germà de Sadegh Aamoli Larijani, Javad Larijani, va dir que Ahmed Shaheed era un "infame idiota" i que "defensor dels drets humans" era una altra manera de dir terrorista.
Va declarar que: “Aquells a qui avui dia s'anomena "defensors dels drets humans" estan relacionats amb actes terroristes i s'autoproclamen defensors dels drets humans... quan sentiu el nom "defensor dels drets humans", aquests són els individus que cometen actes terroristes".
El 2012, Javad Larijani va afirmar que el Dr. Shaheed rebia informació falsa de "grups terroristes" i també dels Estats Units i Israel, donant suport "principalment a aquells que han fundat organitzacions terroristes disfressades de defensors dels drets humans".
El 2013, durant una sessió del Consell de Drets Humans de les Nacions Unides, Javad Larijani va acusar el Relator de "basar-se en fonts parcials" i de treballar amb "un important grup terrorista" en la elaboració dels seus informes.
L'actitud de Larijani va ser tan contundent que el president de la sessió es va veure obligat a recordar-lo que no ataqués personalment el Relator en les seves intervencions.
Les acusacions de pressumptes "suborns" tampoc no són noves.
En març del 2013, Javad Larijani va acusar el Relator d'acceptar suborns del Departament d'Estat dels Estats Units, una acusació que més tard es va provar que era completament infundada.
El problema de l'Iran amb els defensors dels drets humans
El director de Drets Humans de l'Iran no només ha atacat el Dr. Shaheed; ha comparat repetidament els defensors dels drets humans amb terroristes i ha incidit especialment en el cas d'Abdolfattah Soltani, un advocat especialitzat en els drets humans respectat internacionalment, empresonat a l'Iran des del 2011 per defensar la llibertat d'expressió i el dret a la dissensió pacífica.
Els funcionaris iranians han anat més enllà en el seu intent de destruir els mecanismes de protecció dels drets humans de l'ONU. No només van difamar el Dr. Shaheed sinó que també van atacar el mismíssim Secretari General de les Nacions Unides, Ban Ki-moon.
En novembre del 2011, Javad Larijani va afirmar que els informes sobre drets humans de l'oficina de Ban Ki-moon eren una reiteració del punt de vista de "grups terroristes i organitzacions que s'oposen a la República Islàmica", i que l'Iran estava "extremadament preocupat" per les deficiències de les Nacions Unides amb Ban Ki-moon com a líder.
Aquest patró d'intents de difamació i desacreditació no és exclusiu dels germans Larijani; en 2014, durant una reunió a Meixad, el Ministre de Justícia iranià Mostafa Pourmohammadi també va afirmar que el Relator era "corrupte".
Els mitjans de comunicació estatals iranians que han participat en aquestes acusacions sense corroborar contra Shaheed inclouen l'agència de noticies Mehr, filial de l'organització estatal per a la promoció islàmica, i el periòdic Hemayat, dirigit i controlat per l'oficina de comunicació de la judicatura.
Com pesa el meu passaport canadenc amb la crisi dels refugiats! Tots els enllaços porten a pàgines en anglès.
Una concentració solidària amb el conflicte dels refugiats a Amsterdam, el 5 de setembre del 2015.
Imatge de l'autor.
Sóc mig iraniana mig canadenca, tot i que ara visc als Països Baixos.
Estic asseguda al meu apartament d'Amsterdam, observant el meu passaport canadenc, en què hi ha molts segells, perquè no hi ha cap problema per viatjar per la major part del món amb aquest passaport.
Al costat, hi tinc la targeta de residència neerlandesa.
Per què jo, més que ningú, mereixo aquests documents que em donen la llibertat de vagar i triar on vull viure?
Tot va començar amb la sol·licitud del meu pare per a tenir la residència canadenca, el 1985, mentre encara vivia a l'Iran.
No tenia família propera al Canadà, no era competitiu financerament, ni tenia problemes polítics.
El 1988, el pare, la mare i la meva germana ja tenien visat de residència i, a principis del 1989, van marxar, poc abans que nasqués jo.
Els tràmits van anar ràpid, així que quan tenia tres anys, els membres de la meva família ja eren ciutadans canadencs igual que jo, que havia nascut al Canadà.
Tima Kurdi, la tieta d'Alan Kurdi, el cos sense vida del qual va ser arrossegat per la corrent fins la vora d'una platja a Turquia, havia sol·licitat asil per la família del seu germà gran a Canadà el 2015.
Havia emplenat els papers necessaris i, fins i tot, havia trobat un grup de gent que havia promès al govern canadenc que ajudaria la família Kurdi quan arribessin.
Tima només tenia diners per finançar els germans d'un en un.
Així doncs, va escriure una carta al ministre d'Immigració, Chris Alexander, demanant ajuda per la família de l'Alan.
Més tard, el membre del Parlament de l'oposició, Fin Donelly, va explicar a la ràdio Vancouver morning, que el març del 2015 va entregar en mà la carta de Tina a Alexander, però no va rebre resposta.
Llegir també: La muerte de Alan Kurdi obliga a Canadá a enfrentar su compromiso de ayudar a los refugiados sirios
No puc deixar de pensar qui és el funcionari que va aprovar la sol·licitud del meu pare als anys 80 i que és responsable de la vida còmoda i privilegiada que duc ara.
Puc viatjar a la gran majoria de països sense traves.
De fet, vaig deixar una vida còmoda i segura a Canadà per començar-ne una altra igual de còmoda i segura als Països Baixos.
M'agrada anomenar-ho "el passaport privilegiat", que he aconseguit a través d'una combinació de factors que han estat fora del meu abast o lluny del mèrit propi o de la meva família.
El passaport privilegiat és fruit d'una política d'immigració oberta, iniciada per Lester B. Pearson i mantinguda per Pierre Elliot Trudeau, dos primers ministres canadencs que van consolidar la posició del Canadà com a líders humanitaris.
Aquesta política, aquests líders i el funcionari que va considerar que els papers del meu pare eren acceptables dins d'aquesta política han delimitat el camí de la meva vida.
Malgrat això, el cas de la família Kurdi és diferent.
Una sol·licitud d'asil va arribar a les mans del ministre de Ciutadania i Immigració, que la va transferir al funcionari perquè la revisés segons la política actual i aquest la va denegar.
La política d'immigració actual ha refrenat "l'obertura" dels anys 80, i s'obeeixen escales de valors molt estrictes, que depenen de les habilitats i la probabilitat que els immigrants es quedin al Canadà un cop hagin obtingut el passaport privilegiat.
Els funcionaris que aproven les sol·licituds també tenen més autoritat que abans per aprovar-les o denegar-les si creuen que el sol·licitant abandonarà el país un cop hagi rebut el bitllet d'or: un desenvolupament conegut formalment com la Strengthening Canadian Citizenship Act (Llei de la Ciutadania Canadenca Fortificant) o Bill C-24.
Com a conseqüència de la tragèdia de la família Kurdi, el primer ministre canadenc ha declarat que el Canadà és el primer país considerat refugi segur per a immigrants i refugiats, a més del país que més refugiats per càpita admet.
Això és una gran mentida: segons les Nacions Unides, Canadà ni tan sols està entre els 10 primers països que acullen més refugiats.
El fet que el funcionari que va revisar la sol·licitud dels Kurdi la denegués demostra la tragèdia que es va desenvolupant contínuament davant nostre.
És una crisi que es fonamenta en trossos de paper manipulats per funcionaris que duen a terme polítiques creades per gent que mai ha entès el pes del passaport privilegiat.
Com molta gent, em sento inútil.
Còmodes i segurs per la nostra situació i l'habilitat de moure'ns pel món.
No perquè ho meresquem més, sinó per circumstàncies que inclouen polítiques, temps i, fins i tot, estatus socioeconòmics.
Hi ha moltes organitzacions diferents a les que podem donar suport, i hi ha molta gent marcant la diferència en mig de tot això.
Us encoratjo a buscar i donar suport a aquestes causes.
Però també vull que qüestionem el sistema en general, la noció de moviment i la llibertat i el privilegi associats.
És així com el món hauria d'estar ordenat?
Com pots tu ajudar els refugiats sirians (i altres)?
Fotografia d'una família refugiada afganesa marxant de l'estació de trens Keleti.
De la pàgina de Facebook de Budapest Seen.
La crisi dels refugiats a Europa ha fet que molts ens preguntem com podem adreçar ajudes econòmiques i atenció als refugiats sirians i altres.
Hi ha moltes iniciatives diferents, aquí en destaquem algunes de bones: La pàgina de Refugees Welcome està majoritàriament en alemany, però podeu donar aquí o pagar el lloguer mensual per a un refugiat aquí.
Els residents alemanys poden fer de voluntaris o oferir un lloc a casa seva si en tenen.
L'organització benèfica Migration Aid ajuda específicament els refugiats que han arribat a Hongria, i accepta donacions en efectiu i en forma de béns.
La Migrant Offshore Aid Station ajuda a rescatar refugiats al mar.
Crec que és una bona causa i, a més, val la pena llegir les preguntes freqüents per entendre com tracten els refugiats un cop rescatats.
L'European Council on Refugees and Exiles no proporciona ajuda directa, sinó que advoca per aconseguir millors polítiques a Europa.
L'organització benèfica britànica Refugee Action ofereix una gamma de serveis als refugiats que arriben a les costes de Gran Bretanya.
UOSSM Canada busca donacions i voluntaris per a la seva ubicació d'Ontàrio.
Des de Suècia, us podeu presentar com a voluntaris amb Ingen människa är illegal (“Ningú no és il·legal”) o Swedish Network of Refugee Support Groups (FARR).
A Budapest, us podeu oferir com a voluntaris a The Secret Kitchen, que dóna àpats als refugiats d'allà.
Fa dos anys vaig escriure un article sobre com ajudar els refugiats sirians.
Segueixo pensant que aquella informació és vàlida, però volia escriure'n un de més actual amb organitzacions més noves.
També en repeteixo algunes.
Dono les gràcies a Lina Sergie Attar i Sima Diab per la seva ajuda.
Tal com vaig explicar la darrera vegada, destaco les organitzacions 501(c)(3) sense ànim de lucre basades als EUA i amb puntuacions altes a GuideStar i Charity Navigator, amb un parell d'excepcions notables.
Els suggeriments no estan en cap ordre en concret: Save the Children és una organització 501(c)(3) reconeguda a nivell mundial (95,01/100 a Charity Navigator) sense ànim de lucre que actualment manté un fons per a infants sirians en crisi.
El seu programa és únic ja que treballen per crear “espais per a nens” a les comunitats de refugiats, “un lloc segur per jugar i obtenir suport mentre obliden momentàniament la dura realitat amb què s'enfronten."
Això és important ja que l'ajuda psicològica és tan necessària com la mèdica i altres ajudes en una crisi.
GuideStar també puntua alt Save the Children, amb una nota daurada per a l'Intercanvi.
La Syrian American Medical Society Foundation va rebre una nota platejada a l'Intercanvi per part de GuideStar i encara no apareix a la classificació de Charity Navigator (que requereix presentar les rentes internes durant 7 anys).
L'organització compta amb programes locals al Líban i al sud de Síria.
El seu informe anual afirma que només l'1% de les donacions es van destinar a despeses generals el 2013.
Basmeh & Zeitooneh no apareix als rànquings perquè no és una organització benèfica dels Estatus Units, però els sirians i libanesos en parlen molt bé.
El grup d'ajuda, basat al Líban, treballa principalment amb refugiats sirians, i els proporciona suport psicosocial, aliments, roba i altres necessitats.
Sempre podeu donar a la seva campanya actual aquí.
També organitzen tallers per a dones.
L'International Rescue Committee (IRC) és una agència d'assistència d'alta qualificació i una organització 501(c)(3) sense ànim de lucre (95,36/100 a Charity Navigator) amb un ús molt eficient dels fons (93% es destinen a la programació, només un 3% són per a la recaptació de fons).
No pot assegurar que la vostra donació es destini als refugiats sirians, però l'organització ha estat fent una gran feina a Síria i a altres llocs.
I si no teniu molts diners en efectiu, l'IRC té eines per organitzar recaptacions de fons per a una causa determinada.
L'IRC no té afiliacions religioses i és independent del govern.
La Middle East Children’s Alliance és una organització no lucrativa amb seu a Califòrnia que treballa a nivell local i internacional, i ara està organitzant una campanya per proporcionar ajuda urgent als refugiats sirians que busquen refugi al Líban.
Charity Navigator li dóna un 70,79/100, en part a causa dels alts costos de recaptacions de fons i la seva localització a l'àrea de la Badia de San Francisco.
Les seves finances a GuideStar estan una mica desactualitzades.
Karam Foundation (l'organització d'Attar) és una organització participant amb nota de bronze a GuideStar per l'Intercanvi que vol ajudar els sirians desplaçats amb formes innovadores.
Karam no és als rànquings de Charity Navigator, que només llisten organitzacions amb més d'un milió de dòlars en ingressos.
Relief and Reconciliation és una organització benèfica dirigida per un centre de pau al nord del Líban amb l'objectiu "d'ajudar la gent de totes les religions... per sortir de la violència i trobar un futur millor."
Com que són una organització no lucrativa de fora dels Estats Units, no apareixen al rànquing de Guidestar ni Charity Navigator, però la seva pàgina compta amb unes credencials impressionants!
Islamic Relief (IR), també una organització benèfica 501(c)(3) islàmica i sense ànim de lucre, treballa per proporcionar assistència als refugiats sirians al Líban, distribuint aliments, roba i medicines.
Igual que en el cas de l'IRC, no es pot assegurar que els fons vagin específicament a Síria, però podeu donar al seu fons d'emergències.
A Charity Navigator obtenen un rànquing de 80,90/100 i el seu finançament està al dia a GuideStar.
IR també ofereix la possibilitat d'organitzar actes locals per recaptar fons.
Nota per enginyosa per als musulmans: ofereixen guies per donar zakat fent servir targetes de crèdit.
La Creu Roja Internacional/Mitja Lluna Roja, pel que sé, no està registrada com a organització 501(c)(3) (tot i que la Creu Roja Americana sí que ho està) i sembla que no apareix al rànquing de Charity Navigator.
Tot i això, la Mitja Lluna Roja Àrab de Síria està fent una feina extraordinària en circumstàncies extremes.
Syrianorphans.org és una organització petita que va rebre l'estatus 501(c)(3) el 2013, després que escrivís aquest post.
Encara no té els seus informes financers disponibles (a GuideStar), però l'organització afirma que no destina les donacions a despeses generals i assegura que es dediquen a ajudar els sirians.
L'organització benèfica islàmica Zakat Foundation (96,32/100 a Charity Navigator) organitza campanyes a favor dels refugiats i els afectats per desastres arreu del món.
Aquest post es va publicar originàriament al blog de Jillian C.York.
Jillian és una voluntària representant de la junta directiva de Global Voices.
També és la directora per a la Llibertat d'Expressió Internacional d'EFF i viu a Berlín, Alemanya.
Compra un boli, salva una vida: un pare sirià inspira una campanya per recaptar fons
Abdul Halim Attar i la seva filla Reem als carrers de Beirut.
Imatges de Indiegogo.
Sovint les xarxes socials es consideren una "poderosa manera de canviar vides" i un bon exemple d'això és l'etiqueta #BuyPens (compra bolis), tema de tendència a Twitter i Facebook durant les últimes setmanes.
La campanya és un esforç col·lectiu per ajudar un pare sirià refugiat, que ha estat fotografiat recentment venent un grapat de bolis a Beirut, capital del Líban.
Abdul Halim Attar, un sirià-palestí del campament Yarmouk a Damasc és un dels més d'un milió de refugiats sirians que han fugit al Líban.
Ell és pare solter de dos nens: Reem i Abdelillah.
Un pare sirià venent bolígrafs als carrers de Beirut amb la seva filla adormida.
La història va començar el 25 d'agost, quan Gissur Simonarson (@GissiSim), un activista islandès, va penjar al seu compte de Twitter una fotografia d'Abdul Halim venent bolígrafs, intentant recaptar diners per als seus dos fills.
La imatge va resultar en un tsunami de compassió i solidaritat, amb milers de retuits i favorits.
Simonarson no va trigar a crear un compte a Twitter dedicat a Abdul Halim sota el nom @Buy_Pens, i va sortir a reunir-se personalment amb ell per poder donar-li les donacions obtingudes en línia.
Un parell de coses sobre el projecte #BuyPens abans d'anar-me'n a dormir.
Estic treballant per aconseguir una connexió segura a Beirut per reunir-me amb ell. Una vegada que
2. això passi, trobaré la millor manera de recaptar fons mitjançant un compte que ell mateix pugui utilitzar en cas que 3. jo no pugui estar en persona per ajudar-lo a aconseguir diners i entregar-los-hi.
Esperem que funcioni i gràcies pel suport!
Aviat, els reporters i bloguers van sentir a parlar de la història i poc a poc més persones van conèixer el moviment #BuyPens.
Carol Malouf (@carolmalouf), en representació de la ONG @leb4refugees, també es va posar en marxa per reunir-se amb Abdul Halim i ajudar-lo.
Aquesta fotografia d'un pare refugiat i la seva filla venent bolígrafs ha desembocat en la campanya #BuyPens, que està recaptant milers de dòlars.
L'objectiu original de la campanya era recaptar 5.000 dòlars en 15 dies.
No obstant això, va aconseguir recaptar 168.884 dòlars, donats per 6.375 persones en tan sols cinc dies, amb donacions provinents dels Estats Units, el Regne Unit, Aràbia Saudita i els Emirats Àrabs entre altres països d'Orient Mitjà i Europa.
Abdul Halim ha declarat que la seva intenció és emprar els diners únicament per criar i educar els seus fills.
Aquells qui vulguin contribuir al projecte #BuyPens encara tenen unes hores per fer una donació.
Campanya de recaptament de fons: "Ajuda Abdul Halim i Reem a començar una nova vida".
Imatge: Indiegogo.
El corresponsal de The Guardian a l'Iran explica la seva feina
Saeed a Ginebra, l'any passat, per cobrir les negociacions nuclears entre el P5+1 i l'Iran.
IMATGE cedida per Saeed Kamali Dehghan, utilitzada amb permís.Aquesta és la quarta de diverses entrevistes amb periodistes i escriptors iranians que han dedicat les seves carreres a transmetre les complexitats i contradiccions de l'Iran a les persones de fora del país.
Aquí podeu llegir la resta d'entrevistes.
Amb més de 800 articles sobre l'Iran, Saeed Kamali Dehghan és el primer periodista en plantilla al diari britànic The Guardian dedicat a cobrir l'Iran i un dels pocs ciutadans iranians que treballen en una institució de mitjans en anglès important.
Gran part de les seves notícies estan relacionades amb les violacions dels drets humans a l'Iran però, tal com va afirmar en una entrevista telefònica, "el problema habitual en moltes organitzacions de mitjans de comunicació occidentals és que perceben la situació com a blanca o negra, i l'Iran no és així.
És un espectre, un arc de Sant Martí."
Saeed ha cobert temes com l'ús de l'Iran d'informació de Wikileaks per desprestigiar l'enviat especial de l'ONU sobre els drets humans a l'Iran o un gran reportatge sobre les empreses emergents de tecnologia i moda que s'estan establint al país.
Diu que "calen més històries humanes sobre l'Iran".
El perfil de Saeed a The Guardian conté més de 700 articles.
Captura de pantalla de la pàgina web de The Guardian.
Amb l'administració moderada actual, que ha estat aplaudida per canvis com el restabliment de les relacions amb els països occidentals i l'apropament a la possibilitat de posar fi a les sancions, és un moment interessant per a un periodista que cobreix l'Iran.
Saeed creu que el govern de Rouhani ha fet algunes coses bones durant els dos anys que ha estat al poder, però també destaca que no ha complert algunes de les seves promeses.
“Ha complert amb un dels aspectes relacionats amb l'energia nuclear, i la inflació sota sancions”, afirma.
“Però no ha fet prou en drets humans i l'alliberament dels que segueixen empresonats...
Si el govern de Rouhani està fent una bona feina en algun aspecte, s'ha de dir, però si no ho estan fent prou bé en un altre, també s'ha de dir.”
Posa com a exemple una declaració de la Campanya Internacional per als Drets Humans a l'Iran (ICHRI) de fa unes setmanes, en què es condemnava el govern de Rouhani d'emmordassar els mitjans de comunicació radicals.“ tenia raó quan destacava que el govern està intentant reprimir els opositors de l'acord nuclear”, explica Saeed.
“La llibertat d'expressió és per a tots, fins i tot per a aquells que no ens agraden.”
Com a periodista iranià que cobreix l'Iran, Saeed reconeix que suprimir els propis sentiments i creences pot representar un esforç.
“Com a iranià, tinc un vincle emocional amb el país, però quan estic escrivint notícies faig un pas enrere i intento ser imparcial.
És cert que puc expressar la meva opinió quan escric articles d'opinió i així ho he fet.
Vaig escriure sobre per què el Canadà s'equivocava respecte l'Iran, cosa que va portar al ministre d'Afers Exteriors del Canadà a acusar-me a Twitter de treballar per les autoritats iranianes.
Hi ha hagut persones que m'han acusat de treballar per als iranians i d'altres que creuen que treballo per als britànics.
Espero que sigui un senyal que estic fent bé la feina!”
Saeed no va dubtar a l'hora de posicionar-se a favor del recent acord nuclear entre el P5+1 i l'Iran, el 14 de juliol del 2015.
“Dono crèdit a Obama per la pau actual en la relació entre els Estats Units i l'Iran gràcies a aquest acord nuclear.
També dono crèdit a Rouhani i Zarif.
Però amb un president diferent potser no s'hauria produït.
Obama va dir al seu discurs que el fet que alguns iranians cridin “mort als Estats Units” no significa que ho pensin tots i té tota la raó.
Mai ha estat a l'Iran, però entén la complexitat de la política iraniana d'una manera que gran part de la premsa nord-americana no ho fa.”
La carrera de Saeed com a periodista professional va començar el 2006, amb el que ell considera un moment decisiu per a un jove universitari estudiant d'enginyeria que mai havia sortit del seu país natal, l'Iran.
“Un dia el 2006 vaig agafar el telèfon i vaig trucar al Regne Unit per primera vegada a la vida.
Vaig trucar a la centraleta de The Guardian.
El govern iranià havia tancat el diari Shargh i volia saber si podia escriure sobre aquesta qüestió.
Em van posar en contacte amb la secció d'afers exteriors i els vaig explicar que era un periodista iranià.
Em van dir que enviés el meu article per correu electrònic.”
“L'endemà vaig mirar a la pàgina web per comprovar si havien publicat l'article, però no hi era.
En aquell moment, el meu anglès necessitava una revisió a fons, vaig pensar que no els havia agradat i que se n'havien oblidat.
Unes setmanes més tard, per casualitat, vaig descobrir que, de fet, l'havien publicat en format imprès i en línia pocs dies després d'haver-lo presentat.
Encara es pot consultar el meu primer article al meu perfil web de The Guardian.”
Al principi no tenia la intenció de convertir-se en un escriptor polític, però diu que la política “es va convertir ràpidament en l'única cosa que volia fer.
Estava relacionada amb tot el que passava al meu voltant.”
Entre 2006 i 2009, Saeed va escriure regularment per a The Guardian, però com a col·laborador, no com a membre de la plantilla.
Al juny del 2009, quan van començar les protestes a l'Iran per les eleccions presidencials irregulars, la carrera de Saeed va agafar embranzida.
“Tan bon punt van començar els disturbis postelectorals, la meva signatura va començar a aparèixer a les primeres pàgines.
En només un mes vaig fer unes 50 entrevistes en directe als mitjans internacionals sobre el que estava passant.
Va ser un moment desafortunat i jo estava trist per tots els arrestos i la repressió.
Però com a jove periodista que escriu sobre un moment extraordinari al seu país era transcendental per a la meva carrera.”
Més tard, Saeed va ser coproductor de For Neda, un documental d'HBO estrenat el 2010 sobre la coneguda manifestant assassinada Neda Agha Soltan, que va tenir un gran èxit.
Saeed va marxar de l'Iran durant el període en què molts periodistes van ser perseguits per cobrir les protestes, i es va traslladar a Londres, on va estudiar un màster de periodisme i es va unir a The Guardian com a periodista en plantilla.
L'escriptori de Saeed a la sala de premsa de The Guardian a Londres.
IMATGE: Saeed Kamali Dehghan, usada amb permís.
Quan li pregunten per què va decidir escriure per a un diari en anglès en lloc d'un mitjà persa, Saeed fa referència a la llarga història i a l'estructura de propietat i la responsabilitat de The Guardian.
“És un diari amb 194 anys d'història i no pertany a ningú,” diu.
"Pertany a ell mateix, té una estructura molt singular i n'estic molt orgullós.
Estic content de treballar per a un diari amb una llarga història sent veritablement independent.
Els reis i primers ministres han anat i vingut en aquest país i el món, i The Guardian ha estat aquí malgrat tot”.
Saeed creu que més periodistes iranians haurien d'escriure per a la premsa en anglès i aprofitar l'experiència quan tornin a casa.
“Sí, tenim diaris com l'Etelaat, que té al voltant de 80 anys, i el Kayhan, amb una durada similar.
Però els esdeveniments polítics del país els han influït; han sofert canvis significatius i han perdut la seva consistència.
Mai hi ha hagut una consistència en el treball com la que s'observa a occident, a The Guardian, The New York Times o la revista New Yorker.
A més, de la manera en què alguns funcionaris i mitjans de comunicació iranians parlen del The Guardian, com si fos un diari del govern, està clar que hi ha gent que no sap que hi ha diaris al món que són capaços de mantenir la seva independència durant un llarg període de temps”.
Saeed, no obstant això, veu alguns avenços positius en els mitjans de comunicació de l'Iran durant els últims temps, com ara els iranians que escriuen per a la premsa estrangera.“Rouhani va escriure per al diari The Washington Post, Zarif recentment, per al The Guardian.
Les autoritats iranianes estan començant a interactuar més amb la premsa estrangera i això serà bo per a l'Iran”.
També diu que s'està permetent que més premsa estrangera sigui al país, cosa que permet que els escriptors estrangers observin l'Iran en primera persona, el que hauria de donar lloc a representacions més precises i matisades del país.
“Vaig llegir els editorials escrits per la premsa estrangera després de l'acord nuclear i vaig veure que els diaris amb una presència física a l'Iran, en gran mesura, donaven suport a l'acord”, va dir Saeed.
“Els que no hi són, no s'hi mostraven favorables.
No permetre que els periodistes accedeixin fàcilment a l'Iran va en contra dels interessos del país.”
La periodista hongaresa que va patejar refugiats sirians ha indignat gent de tot arreu
Petra Laszlo, la dona que s'amaga darrere d'aquest fet deplorable. Imatge de la web RVF amb llicència CC BY-NC 4.0
La periodista hongaresa Petra Laszlo s'ha convertit en una de les persones més odiades als mitjans socials després de publicar-se un vídeo on apareix fent la traveta i colpejant refugiats sirians que fugien de la policia a Röszke, Hongria.
La crisi de refugiats, en termes suaus, ha pescat per sorpresa els europeus.
I mentre els polítics es perden en debats interminables sense arribar a un acord, els ciutadans estan dividits.
Molts donen suport als esforços que s'estan fent per tal de garantir l'asil de famílies que escapen de la guerra i, fins i tot, alguns estan oferint les seues cases com a refugi.
Molts altres, però, es mostren desconfiats i contemplen aquesta «invasió» com una amenaça a la societat, a la cultura i a la religió.
Els governs conservadors d'alguns països europeus també han avivat diverses fòbies cap als refugiats, entre els quals es troba el president d'Hongria, Viktor Orbán, qui no fa molt va acusar els refugiats musulmans de posar en perill la cristiandat a Europa.
Els refugiats sirians estan arribant a Europa des de Turquia per mitjà de la «ruta balcànica», la qual travessa Grècia, Macedònia i Sèrbia.
Quan entren a Hongria són confinats al camp de refugiats de Röszke, el qual està fortament vigilat per la policia hongaresa.
La major part dels refugiats esperen arribar a Alemanya, no sols perquè es tracta del país amb més oportunitats d'Europa, sinó perquè molts d'ells ja tenen familiars o amics allí.
Molts que van de camí cap a Alemanya temen ara l'aplicació de la Convenció de Dublín, la qual obliga els refugiats a demanar l'asil en el primer país d'Europa al que arriben.
Encara que Alemanya ha acceptat suspendre l'aplicació d'aquest protocol, els refugiats no confien amb les autoritats, fet pel qual estan intentant arribar a Alemanya el més aviat possible, sense ser identificats durant el trajecte.
La periodista Petra Laszlo es trobava filmant una d'aquestes arribades massives de refugiats quan es va gravar el vídeo que reflexa les seues polèmiques accions i que es va convertir en viral poques hores després de ser gravat.
En el vídeo es pot vore clarament com Laszlo colpeja dos xiquets que corrien amb els pares.
Després fa la traveta a un refugiat que duia un xiquet als braços, provocant la caiguda d'ambdós:
Petra Laszlo, qui treballa per al canal de notícies TV N1, manté vincles amb l'extrema dreta i amb el partit nacionalista Jobbik.
El canal va acomiadar Laszlo just després que el vídeo es publicara en la xarxa.
Els usuaris d'Internet de tot el món, mentrestant, han demanat moltes més reaccions i han expressat la seua indignació:
Des de Turquia, Eyüp Gökhan Özekin escriu:
#PetraLaszlo Quina «dona» inhumana i repulsiva eres!
M'entristix compartir el meu món amb tu.
Espere que pagues pel que has fet.
A Brussel·les, Marcel Sel recorda a Laszlo la història turbulenta de la pròpia Hongria:
Recorda, #PetraLaszlo, els teus pares podrien haver-se trobat entre aquests refugiats hongaresos. #1956 https://t.co/IUOS20dG59
La popular usuària espanyola de Twitter, Señorita Puri, bromeja amb sarcasme sobre altres persones:
Te desitge una mort lenta i dolorosa #PetraLászló
El periodista hongarés Szabolcs Panyi posa cara a l'home a qui li va caure el fill dels braços per culpa de Laszlo:
L'home colpejat per #PetraLaszlo.
S'ha descobert que va ser torturat sota el règim d'Assad i va escapar de l'ISIS. http://t.co/AqYgEGDZDg pic.twitter.com/10rxonkT0i.
En Facebook, el to tampoc era menys agressiu.
Nombroses publicacions sobre l'incident realitzades per pàgines web de notícies han rebut milers de comentaris d'odi:
És necessari que la Unió Europea explique amb serietat als països del bloc oriental que en occident tenim valors.
Pense en Hongria i Polònia, per exemple, les quals no accepten cap refugiat però sí accepten sense cap dubte les subvencions europees.
A partir de hui hauria de ser refugiats i subvencions o no refugiats no subvencions.
Laszlo s'ha disculpat en una carta oberta.
Els 10 països més feliços del món estan tots a Amèrica Llatina
Això és el que diu l'últim informe d'emocions mundials de l'empresa d'enquestes Gallup, pel qual es van entrevistar més de 150.000 adults de 148 països durant 2014 sobre…
Gallup va entrevistar 150.000 adults a 148 països, fent preguntes com "Vas somriure o riure ahir?" o "Vas aprendre o fer quelcom interessant ahir?" per a construir un índex d'experiència positiva.
Sorprenentment, segons Quartz, el difusor de notícies on es va publicar l'estudi, els deu països amb més emocions positives es troben tots a Amèrica Llatina, i van de Paraguai a Nicaragua.
L'estudi, que utilitza una escala del 0 al 100, indica que la mitjana mundial d'experiències positives durant l'any 2014 és del 71%, "la mateixa que durant el 2013 i més o menys s'ha mantingut des del 2006″.
El país amb menys experiències positives és Sudan (47%).
Els nivells de felicitat també son baixos a Tunísia, Sèrbia, Turquia i altres, aparentment a causa de la guerra o altres tipus d'inestabilitat política.
A Bolívia i El Salvador, per exemple, el 59% dels enquestats va respondre "sí" a totes les preguntes sobre emocions (tant positives com negatives), cosa que dóna a aquests països un "nivell d'emotivitat" particularment alt.
Els africans es burlen els uns dels altres amb l'etiqueta “Si l'Àfrica fos un bar”
Un lloc públic per a beure a Joe Slovo Park, Ciutat del Cap, Sud-àfrica.
Imatge amb llicència de Creative Commons.
Hi ha dies en què els africans amb Twitter decideixen provocar-se els uns als altres.
Un tuit aleatori començat per Siyanda- Panda, una escriptora de Botswana, va provocar aquesta divertida etiqueta #IfAfricaWasABar (si l'Àfrica fos un bar).
Siyanda va preguntar:
Si l'Àfrica fos un bar, què estaria bevent/fent el teu país?
Nigèria i Kenya semblen tenir una bona part del pastís:
Kenya seria el paio que es fa fotos amb les begudes dels altres.
Kenya seria el propietari del bar, dels taxis que hi ha afora, de la carnisseria del costat i de la farmàcia de l'altra vorera.
Nigèria seria un paio bastant gran com per a entrar al bar, però amb un DNI fals on posa que té 19 anys.
Nigèria seria el paio ric i gras que intenta ballar amb totes les noies.
Nigèria seria el típic borinot que sempre intenta cridar l'atenció.
El DJ seria de Nigèria.
Segons @Nanjala1, Madagascar seria el tímid:
Madagascar seria la noia que arriba sola, pren una copa, balla una mica i marxa abans que ningú no se n'adoni.
Zimbabwe estaria estancat en el passat, va tuitejar @Captain_FBS:
Zimbabwe seria el paio que molesta tothom parlant sobre "aquells dies, quan tenia diners".
Tanzània seria el blanc d'unes quantes bromes:
Tanzània seria el grup de noies a les que ningú no s'apropa en tota la nit i que diuen que era una "Nit de Noies".
Tanzània seria el paio a qui se li deslliga la llengua quan està begut.
Etiòpia no s'hauria de preocupar per el compte, diu @Chrisposure:
Tots els paios enviarien begudes a Etiòpia.
Fins i tot Boko Haram seria al bar:
Boko Haram apareixeria la nit de noies vestit així...
Els Estats Units, la Xina i Europa també han entrat al debat:
Europa i la Xina estarien molt borratxes...
El lloc es tornaria desagradable perquè en un hotel car hi hauria MOLTS homes blancs vells i malforjats.
Els Estats Units i Europa donarien a tothom un sermó sobre els efectes de beure massa mentre ells tenen els gots ben replens.
La dissensió pacífica esdevé pecat religiós a l'Iran
El cap de gabinet del Líder Suprem, Mohammadi Golpayegani (dreta): "Oposar-se a la República Islàmica és de fet el pitjor error, i si algú, de qualsevol classe o posició, s'hi oposa, ha comès el pitjor dels vicis, perquè la sang pura de milers de joves ha estat vessada per a formar aquest Estat".
Imatge de l'ICHRI.La llibertat d'expressió i el dret a la dissensió pacífica, que han rebut atacs durant molt de temps a la República Islàmica, han estat sotmesos a una major pressió durant els últims dos anys.
Els conservadors extremistes, ansiosos per reafirmar el control sobre l'esfera domèstica de cara al triomf electoral del centrista Hassan Rouhani en 2013, han posat en marxa dures mesures de repressió, que inclouen empresonar periodistes, tancar publicacions, bloquejar mitjans socials i sentenciar activistes pacífics a llargues penes de presó.
Cada cop més, els extremistes recorren a una nova arma en el seu arsenal de repressió: la religió.
Mentre que els judicis dels activistes solien fer-se sota càrrecs amplis relacionats amb la seguretat nacional, els funcionaris de la República Islàmica interpreten cada cop més sovint la dissensió política com una contravenció religiosa.
Equiparar la dissensió amb un pecat és part d'un atac més ampli, per mitjà del qual es nega en la pràctica el dret a la dissensió pacífica, patent a la constitució iraniana (i també en els convenis internacionals als quals l'Iran s'ha adherit voluntàriament), i aquells que l'exerceixen són perseguits pels oficials judicials sota càrrecs molt més greus.
La "corrupció a la terra", per exemple, implica una possible pena de mort.
El 13 de juny del 2015, a la província de Gilan, Mohammadi Golpayegani, cap de gabinet del Líder Suprem, Ayatollah Khamenei, va dir a un grup de clergues i estudiants del seminari: “Oposar-se a l'estat és el pecat més greu".
Golpayegani va descriure la República Islàmica com "el major bé del nostre temps" i, segons va informar l'Agència de Noticies dels Estudiants Iranians (ISNA), va afegir: "Oposar-se a la República Islàmica és de fet el pitjor error, i si algú, de qualsevol classe o posició, s'hi oposa, ha comès el pitjor dels vicis, perquè la sang pura de milers de joves ha estat vessada per a formar aquest Estat".
Als seus ulls, qualsevol oposició a la República Islàmica, de paraula o de fet, o qualsevol dubte de la seva infal·libilitat constitueix una greu ofensa.
Seguint aquesta línia de pensament, la corrupció financera es considera un delicte menys greu que el de les dones que desobeeixen les regles ultraconservadores sobre com han de vestir en públic, perquè els crims econòmics no representen un desafiament polític directe a l'estat.
Que una dona no usi el hijab "adequat", per altra banda, es veu com un desafiament directe a la legitimitat del règim.
En paraules d'Ayatollah Sobhani: "El hijab és un símbol de la República Islàmica, i aquells que no l'acaten li estan faltant al respecte.
Els especuladors, pel contrari, no es preocupen per l'estat".
Aquest tipus de comentaris no són pas una novetat.
El 2 de maig, Mohammadi Golpayegani va citar al Líder Suprem dient: "Protegir la República Islàmica és el millor dels béns i oposar-se a ella el pitjor dels mals".
Goslayegani va afegir: "Alguns pensen que promoure la virtut o prevenir el vici es limita només a bregar amb les dones que van pel carrer amb un hijab deficient.
Però hem d'entendre que el pitjor vici és oposar-se al règim islàmic".
En el discurs per l'any nou iranià, el Líder Suprem Khamenei va deixar ben clara la seva opinió: "El major bé és establir i preservar l'estat islàmic mentre que, pel contrari, la corrupció moral està malament, ajudar els enemics de l'islam està malament, afeblir l'estat islàmic està malament".
Anant més enllà de les exhortacions verbals, el Líder Suprem ha emès una fàtua, o decret religiós, que prohibeix exposar públicament les injustícies comeses pels funcionaris de la República Islàmica.
En resposta a la pregunta d'un dels seus seguidors religiosos sobre si seria apropiat revelar públicament la injustícia o la traïció per part dels funcionaris públics, Khamenei va escriure: "No hi ha cap problema en informar sobre injustícies o traïcions als funcionaris i institucions governamentals, de manera que les puguin seguir i investigar... però està prohibit revelar-les al públic, perquè genera malicia i corrupció i afebleix el govern islàmic".
Equiparar l'oposició política amb un pecat religiós ha tingut profundes conseqüències a la vida d'aquells qui han qüestionat els dictàmens del govern: els opositors polítics han estat acusats i sentenciats a càstigs de proporcions bíbliques, alguns amb molts anys entre reixes i alguns condemnats a mort.
Els funcionaris sovint acusen els crítics del govern d'oposar-se al sistema de velayat-e faqih del país (tutela dels juristes islàmics, la ideologia formulada pel fundador de la República Islàmica, Ayatolah Khomeni, i que estableix que un jurista islàmic, o Líder Suprem, ha d'oferir protecció al govern per assegurar que aquest compleixi amb la llei islàmica).
Com a resultat, s'acusa a aquests crítics de desafiar la base de la religió.
Però la majoria dels membres de la doctrina religiosa xiïta no comparteixen aquesta visió.
La majoria dels clergues xiïtes, de fet, no accepten el concepte de velayat-e faqih.
En realitat, la República Islàmica imposa la visió de la seva classe dominant i suprimeix la pluralitat de punts de vista del pensament religiós xiïta.
No obstant això, Ayatollah Mohammad Yazdi, actual cap del Consell dels Guardians de la República Islàmica, organisme que s'encarrega d'assegurar que tots els candidats polítics i lleis siguin conformes a l'islam i la constitució de la República Islàmica, ha assegurat que res del que fa el Líder Suprem pot estar malament: "El Líder Suprem mai no s'equivoca en les seves decisions", va dir Yazdi en un discurs el 2011.
"Això és perquè si el Líder Suprem pensa a prendre una decisió que és 100 % nociva per la nació islàmica, l'imam ocult (el salvador màxim de la humanitat, que, segons la dotzena branca de l'islam xiïta practicat a l'Iran, tornarà per portar pau i justícia al món) té la responsabilitat d'aconsellar-lo".
Aquests punts de vista han resultat en la creença que oposar-se al velayat-e faqih és equivalent a oposar-se a la veritat absoluta.
Segons va declarar Yazdi: "Oposar-se al velayat-e faqih és el mateix que oposar-se als imams, i això està al mateix nivell que qüestionar l'autoritat única de Déu".
En un sistema així, en què els dissidents no només són enemics de l'estat, sinó també enemics de Déu, no és possible que s'accepti una oposició pacífica, el segell distintiu d'un govern democràtic.
La nova app Noema vol capturar el poder "infrautilitzat" de la veu humana
Captura de pantalla de la pàgina web de Noema.
L'Asad Jamal Malik, un pakistanès de 19 anys, i en Lars Laichter de la República Txeca han creat una app per a iOS que permetrà als usuaris compartir opinions, idees i històries interessants en gravacions d'àudio d'un minut.
Després, uns moderadors de l'aplicació seleccionaran diàriament les gravacions que facin reflexionar més i crearan un flux d'opinions que estarà disponible per als usuaris.
Anomenada Noema, va sortir al mercat el divendres 25 de setembre.
La idea de l'app va començar quan en Malik, que és de Khewea, Punjab, Pakistan, va rebre una beca de l'UWC (United World Colleges) per estudiar als Països Baixos.
Allí, en Malik va ser un dels membres fundadors de la incubadora d'emprenedoria social de l'escola.
En Laichter va ser el seu company d'habitació.
Tots dos junts van pensar en el concepte de Noema.
De retorn al Pakistan, en Malik va llogar un apartament petit a Lahore i va començar a aprendre de manera autodidàctica com crear una app, mentre hi treballava tant de dia com de nit.
Ara, en Malik ha rebut una beca completa del Bennington College a Vermont, als Estats Units, com a reconeixement de la seva habilitat emprenedora.
Noema
Global Voices va parlar amb en Malik sobre la seva experiència creant Noema.
Global Voices (GV): Durant tot un any has treballat de valent per al llançament de Noema.
Com et sents ara que finalment veus que es realitza?
Asad Jamal Malik (AJM): Bé, sincerament, és una barreja de moltes emocions.
Hem treballat amb Noema durant més d'un any.
Mai no havia treballat tant per un únic projecte.
Quan vam començar, en Lars i jo no disposàvem de tots els coneixements necessaris per tirar endavant la nostra idea.
Aquest any, hem passat molt de temps aprenent les habilitats i les eines necessàries per crear el producte.
Vaig estar tancat gairebé sis mesos en un apartament de lloguer diminut a Lahore per poder aprendre, en aïllament total, el llenguatge de programació Objective-C.
Hi ha hagut conceptes, repeticions, experiments i múltiples epifanies de mitjanit que ens feien bategar el cor d'emoció, i de cop i volta espatllàvem tot el que havíem fet per tornar a començar.
A hores d'ara, d'alguna manera, finalment hem pogut donar vida a la nostra visió.
És un triomf real d'un objectiu personal poder veure aprovada Noema per l'AppStore.
He après molt durant el camí, la qual cosa contribuirà a qui sóc per sempre.
GV: Has viscut una part de la teva joventut a un nivell internacional, representant el Pakistan.
Què has après d'aquesta experiència?
AJM: Vaig rebre una beca de UWC el 2012, quan tenia 16 anys.
UWC és un grup de 15 escoles d'educació secundària repartides arreu del món que uneixen persones que provenen de centenars de països diferents, i tenen l'objectiu d'educar-les per un futur més pacífic.
Em van seleccionar per l'escola de Maastricht, als Països Baixos, com a representant de Pakistan.
Passar dos anys màgics en un lloc bonic, amb algunes de les ments més brillants, procedents de més de 90 nacions diferents, va ser una experiència que em va canviar la vida i amb la qual sempre hi tindré un deute molt gran.
De cap manera va ser perfecte, però el que aprens en un entorn tan divers culturalment és que, a pesar dels nostres orígens diferents, els humans mantenim semblances fonamentals.
Aquest lloc em va brindar oportunitats que només passen una vegada a la vida com, per exemple, fer una xarrada en un esdeveniment en el qual el rei dels Països Baixos n'era el convidat d'honor.
També va ser on vaig conèixer el meu cofundador, en Lars Laichter.
Viure i treballar amb ell durant tant de temps ha sigut una experiència incomparable que, altrament, no hauria sigut possible.
Per mi, els murs del nacionalisme només van caure amb el pas del temps i ja no em considero un representant de Pakistan.
Els meus horitzons no han fet més que créixer i, generalment, quan parlo de "nosaltres" em refereixo a l'espècie humana.
GV: Has posat l'educació acadèmica en espera per desenvolupar habilitats per crear Noema.
Ara que has tornat a la classe, com sents l'experiència?
AJM: La raó per la qual em vaig allunyar de l'educació acadèmica durant un any va ser perquè vaig sentir que podria aprendre molt més d'aquesta manera.
Matricular-se al Pakistan no és l'experiència més agradable.
L'aprenentatge mecànic i la memorització de fets era l'estàndard.
Tot i que vaig tenir molta sort d'anar a una escola en la qual els mestres es preocupaven i ens animaven a fer preguntes, realment, en volia més.
Vaig trobar el meu camí als Països Baixos buscant només això, però només em vaig decebre quan vaig descobrir que, fins i tot, el millor sistema del món d'ensenyament secundari (Batxillerat Internacional) no era prou dinàmic.
Durant tota la vida he après més fora de la classe que no pas a dins.
No tinc cap dubte que aquest últim any fora del sistema educatiu ha sigut l'experiència educativa més enriquidora que he tingut fins ara.
En termes d'experiències reals viscudes, viatges, reputació, habilitats, estat mental, mai no he estat millor.
Ara hi torno altre cop.
He rebut una beca d'un college de prestigi, Bennington College (que segons Forbes ocupa la quarta posició en la categoria dels colleges americans d'emprenedoria) i fa poc he començat el trimestre amb una bona dosi d'entusiasme.
El college és reconegut per tenir un enfocament molt diferent quant a educació, ja que els estudiants tenen la llibertat de dissenyar els seus propis cursos.
Planejo fer un bon ús de tots aquests recursos que aquest lloc té per oferir, i només el temps dirà si canvien les opinions que tinc sobre anar-hi.
GV: Què ha d'esperar el món de Noema?
AJM: Amb Noema intentem crear una comunitat interessada a comunicar, d'una manera més íntima, contingut intel·lectualment valuós en línia.
Volem proporcionar una plataforma d'accés fàcil per compartir idees interessants.
Alhora, ens imaginem que oferirà a la gent una manera còmode i entretinguda per ampliar els seus coneixements.
Al centre de Noema s'hi troba el poder de la veu humana.
Creiem que la veu i la llengua oral són un dels mitjans d'expressió més rics dels humans.
Històricament, han sigut infrautilitzats en els espais en línia a causa de les limitacions de dates.
Ara el món canvia i el fet que Internet cada vegada sigui més ràpid permet que sigui més fàcil la transmissió d'àudio.
Volem que més gent se senti còmode amb la seva veu, ja que comunicar idees, pensaments i històries amb la teva pròpia veu és una experiència molt impactant.
És increïble l'admiració que provoca escoltar parlar algú, d'una altra part del món, sobre les seves experiències i pensaments més valuosos.
No obstant això, la idea fonamental és que quan el pròxim bilió de persones salti a Internet, la veu jugarà un paper crucial.
Molta d'aquesta gent prové d'un context analfabet, en el qual escriure i llegir no és comú.
Provenen de cultures en les quals escriure no és una cosa ben establerta, però on existeix una tradició oral molt rica.
Ens agradaria esperar que Noema permeti compartir el coneixement que ha passat oralment d'una generació a una altra a tots nosaltres.
GV: Quines són les teves expectatives envers l'app?
AJM: El futur sempre és increïblement emocionant.
Ara mateix sóc en un lloc del tot nou i exploro opcions per decidir en quina direcció vull que vagin les coses.
Tenim algunes idees molt interessants pel futur de Noema, un cop les coses vagin sobre rodes.
La tecnologia i el creixement exponencial de l'app han esdevingut el meu principal interès.
Ara per ara, investigo l'antropologia cíborg, l'estudi sobre la interacció dels humans i la tecnologia, i ja estudio coses com la filosofia de la intimitat a la universitat.
El futur per als nostres fills és emocionant i les possibilitats són infinites.
Tinc moltes ganes de jugar el meu paper a l'hora de donar forma al rumb que les coses prenen.
També podeu esperar molts més productes meus, que no pretenen res més que alterar la condició humana.
Però per ara, estem molt emocionats de llençar el nostre petit vaixell de paper anomenat Noema a les aigües turbulentes.
GV: Tens plans de llançar altres versions de l'app compatibles amb diferents sistemes operatius de mòbils, com ara Android, Blackberry, Windows, etc.?
AJM: Estem entre un gran número d'apps que segueixen la tradició de llençar primer per iOS.
Això és així per raons tècniques i no tècniques.
Android està massa fragmentat i obert per a un primer llançament.
Rebre l'aprovació de l'AppStore d'Apple afegeix credibilitat a l'app perquè és un procés difícil.
Virtualment, qualsevol cosa es pot pujar a la botiga de Google Play.
Un cop dit això, és gairebé segur que començarem a treballar amb l'aplicació per a Android, una vegada l'aplicació per a iOS surti i trobi el seu lloc al mercat. No tenim plans perquè funcioni per a Blackberry o Windows.
GV: Com penses tractar amb múltiples llengües a l'app Noema?
O només està dissenyada per ser angloparlant?
AJM: Noema, a l'inici, satisfarà els angloparlants, ja que per a nosaltres és la manera més fàcil de començar.
Això no obstant, llançarem funcionalitats lingüístiques específiques tan aviat com hi hagi prou contingut i tracció.
Això significaria que l'usuari diria a Noema totes les llengües que ell/ella parla i l'experiència estaria personalitzada d'acord amb aquesta informació.
També voldríem experimentar amb traduccions per a pensaments que trobem profundament captivadors.
La presó iraniana d'Evin es convertirà en un parc
La visió del caricaturista Touka Neyestani sobre la noticia.
Imatge de l'ICHRI i emprada amb permís.
Aquest article va aparèixer a iranhumanrights.org i es publica aquí en col·laboració amb la Campanya Internacional pels Drets Humans a l'Iran (ICHRI).
L'alcalde de Teheran, Mohammad Bagher Ghalibaf va dir a mitjan mes de maig que la municipalitat de Teheran està preparada per començar les negociacions amb la Judicatura iraniana per convertir el complex de la presó d'Evin, al nord-oest de la ciutat, en un parc públic.
Durant dècades, la coneguda presó d'Evin ha estat un dels centres principals per a l'empresonament, interrogatori, tortura i execució dels presoners polítics iranians.
Alguns dels pitjors testimonis sobre tortura i confessions forçades en aquesta presó estan relacionats amb al menys tres pavellons separats, que són dirigits pel Ministeri d'Intel·ligència i la Guarda Revolucionària (IRGC) sense control de la Judicatura iraniana.
La tribu amazònica dels Matsés crea una enciclopèdia de medicina tradicional
El poble Matsés del Brasil i el Perú ha creat una enciclopèdia de 500 pàgines sobre la seva medicina tradicional!
La selva amazònica sustenta milions de plantes que podrien ser ingredients fonamentals en medicaments que encara no han estat descoberts.
Per aquesta raó, moltes empreses farmacèutiques, i fins i tot el govern dels Estats Units, financen projectes per desenvolupar nous fàrmacs a partir de l'estudi del coneixement que tenen els xamans i sanadors nadius de la zona sobre les plantes indígenes.
El poble Matsés, que viu al Perú i al Brasil, ha creat una enciclopèdia mèdica de més de 500 pàgines que cataloga les seves pràctiques de medicina tradicional i preserva el coneixement ancestral per les generacions més joves.
La majoria dels xamans són ancians i no tenen aprenents, de manera que quan morin també desapareixerà un gran coneixement.
No obstant això, per evitar la biopirateria, aquesta informació continua sota la custodia del poble Matsés; només està disponible en la llengua nativa i només es distribueix dins dels poblats de la tribu.
Les mesures de protecció també inclouen: "no emprar nombres científics per identificar espècies de plantes locals i no descriure cap planta en detall, de manera que els forasters no puguin identificar-les".
"L'Enciclopèdia de Medicina Tradicional dels Matsés suposa la primera vegada que els xamans d'una tribu amazònica creen una transcripció completa del seu coneixement de medicina escrita amb les seves pròpies paraules i en la seva llengua", va indicar Christopher Herndon, president i cofundador d'Acaté, en una entrevista amb Mongabay.
Segons Pachamama Alliance (una comunitat mundial amb l'objectiu de crear un futur sostenible) la salut i el benestar del món occidental sovint costen un alt preu als pobles indígenes.
Les tribus de la selva tropical estan en risc de perdre el control sobre els seus recursos a causa de les companyies farmacèutiques, que s'han adonat que la seva investigació genera millors resultats si cooperen amb indígenes i tenen accés a la seva saviesa.
Un cop desenvolupat el fàrmac, les companyies farmacèutiques presenten patents reclamant els drets exclusius de l'ús mèdic de la planta, i per tant limitant, o fins i tot denegant l'accés a les plantes que els pobles indígenes han emprat durant segles.
Per aquest motiu, en 2010, la dècima Conferència de Parts (COP) del Conveni sobre Diversitat Biològica va adoptar el Protocol Nagoya sobre Accés i Participació en els Beneficis, que aborda específicament la qüestió de la bioprospecció i els drets dels pobles indígenes a accedir als recursos forestals, la propietat intel·lectual i la compensació adequada.
Acaté, una organització sense ànim de lucre amb seu a San Francisco, va ajudar els cinc xamans que van compilar l'enciclopèdia.
En ella, cada entrada està classificada pel nom d'una malaltia i inclou explicacions sobre com reconèixer-la segons els símptomes, entendre els seus orígens i saber com preparar els medicaments de plantes específiques per emprar-les com a tractament.
Les entrades també informen els lectors sobre opcions terapèutiques alternatives.
La idea darrere del projecte és aconseguir que les tribus siguin menys dependents de doctors convencionals i fàrmacs occidentals, i d'aquesta manera mantenir el seu autoabastiment.
L'advocat de Jason Rezaian no ha pogut respondre a les acusacions del fiscal iranià
La dona i la mare de Jason,Yeganeh Salehi i Mary Rezaian, al jutjat.
Imatge de la Campanya Internacional pels Drets Humans a l'Iran (ICHRI per les sigles en anglès) emprada amb permís.
Aquest article va aparèixer per primera vegada a iranhumanrights.org i es publica aquí en col·laboració amb la Campanya Internacional pels Drets Humans a l'Iran.
La descarada negació d'un procés adequat de l'últim dia del judici de Jason Reyaian, el 10 d'agost de 2015, en què l'advocat no va poder presentar arguments per respondre als de la fiscalia, confirma la naturalesa política i preprogramada del judici del reporter del Washington Post, que ha passat l'últim any entre reixes a l'Iran.
«Durant la jornada de dilluns (10 d'agost) vaig presentar una defensa oral del meu client, però no vaig tenir l'oportunitat de respondre un cop la fiscalia va haver parlat.
Així doncs, vaig presentar la meva resposta escrita al tribunal» va dir Leila Ahsan, l'advocada de Rezaian, a l'Agència de Noticies d'Estudiants Iranians (ISNA per les seves sigles en anglès).
Un reporter va dir a la Campanya Internacional pels Drets Humans a l'Iran (ICHRI) que la mare de Rezaian havia informat els periodistes que ningú no havia pogut entrevistar la dona de Jason, Yeganeh Salehi, perquè se li havia prohibit parlar amb la premsa.
El cas va ser presidit pel jutge Salavati, de la secció 15 del Tribunal Revolucionari.
Salavati té una llarga història d'estreta col·laboració amb els serveis d'intel·ligència de la Guarda Revolucionària iraniana, i sovint és escollit pel poder judicial per a presidir casos polítics, aparentment per les dures penes que imposa.
El fet que Salavati acurtés extremadament el treball de la defensa, i que es negués a deixar la dona i la mare de Rezaian assistir als procediments a porta tancada és un altra indicador de la imparcialitat del procés judicial i de la natura política del judici.
Durant el temps que ha passat a la presó a l'Iran, se li ha denegat a Rezaian qualsevol tipus de procés remotament adequat.
Se'l va arrestar i retenir durant mesos sense que se l'informés dels càrrecs dels que se l'acusava, no se li va deixar escollir un advocat i no es va permetre que el seu advocat dugués a terme una representació completa i efectiva durant el judici.
Un exactivista que va ser processat pel jutge Salavati en connexió amb la repressió de l'estat durant una manifestació pacífica que va tenir lloc després de les eleccions presidencials del 2009 va dir a l'ICHRI: «Durant el meu judici, la fiscalia va dir moltes coses que no eren certes però quan el meu advocat va haver de parlar, el jutge Salavati el va tallar després de pocs minuts... En aquest moment em vaig adonar que intentar presentar una defensa a través del meu advocat no tenia sentit i que el jutge sabia quin seria el seu veredicte abans que comencés el judici.»
L'agència de notícies Fars, el diari Vatan i altres mitjans de comunicació vinculats amb la Guàrdia Revolucionària iraniana i altres faccions radicals van acusar Rezaian d'espionatge i crims contra la seguretat nacional mesos abans que comencés el judici. Es tractava d'acusacions infundades que es van convertir en un dels pilars del cas de la fiscalia.
La seva advocada, Leila Ahsan va dir a l'ISNA que esperaven obtenir la decisió del Tribunal sobre els càrrecs de què s'acusa Rezaian, que inclouen «espionatge» i «cooperació amb enemics de l'Estat», la setmana del 10 al 16 d'agost.
Respecte al recent acord nuclear i el potencial de millora en les relacions entre l'Iran i els països occidentals, la mare de Rezaian va declarar que espera que s'alliberi aviat el seu fill.
En una citació publicada per la ISNA, Mary Rezaian va dir: «Jason era un periodista com vosaltres i les seves fonts eren les mateixes que les vostres».
«Ara és el moment perquè les altes autoritats iranianes posin fi a aquest "procés judicial", amb la repugnant barreja de farsa i tragèdia.
Jason i la seva dona Yeganeh, que ha estat en llibertat sota fiança, mereixen ser exonerats i que els retornin a la seva llibertat i les seves vides», va dir Martin Baron, editor executiu del Washington Post en una declaració el 10 d'agost.
L'emissora de ràdio de Global Voices ja retransmet 24 hores al dia
A partir de l'1 de setembre, la radio de Global Voices ha començat a retransmetre tot el dia.
24 hores al dia, 7 dies a la setmana, els oients poden gaudir d'una programació mundial que inclou música d'arreu del món, converses sobre nous esdeveniments i contingut original dels nostres companys en línia de totes les zones horàries.
A través de la nostra plataforma d'Airtime Pro pots accedir a l'estació de ràdio en línia des d'un cercador o un dispositiu mòbil.
Si us plau, visita la pàgina d'inici de la ràdio de Global Voices per veure què està sonant en aquest moment a la teva zona horària i quins continguts estan programats per aquest dia.
També la pots escoltar mitjançant el reproductor que trobaràs en aquest article.
Nosaltres continuarem afegint continguts produïts per la comunitat de Global Voices, com els àudios de les sessions seleccionades de les darreres trobades, de les sèries de conversa de GV Face, i del podcast de GV que va guanyar el premi al millor podcast de la categoria ONG dels European Podcast Awards del 2011.
També es destacarà el contingut de companys que es va mencionar en l'anterior article sobre la ràdio de GV, com el programa digital llatinoamericà de narrativa digital Radio Ambulante, els podcasts sobre el Vietnam de Loa, música del món exposada pels membres de la comunitat GV a Mèxic i Ghana, i moltes altres coses.
Aquesta setmana donem la benvinguda a dos nous companys: Spotlight i Hyperlink.
Spotlight
Creat pel membre de la comunitat Global Voices Jakub Górnicki, el podcast Spotlight inclou entrevistes i perfils sobre esdeveniments que tenen lloc al món en l'actualitat, centrant-se especialment en l'Europa de l'est.
Això és Spotlight, parlar sobre la societat i la tecnologia.
El programa exposa la gent i les idees que canvien el món i intenta ajudar-te a entendre'l millor.
Jakub Górnicki, que també participa en el blog de viatges Podróżniccy, presenta el seu nou podcast: Spotlight.
Hyperlink
El podcast Hyperlink, part de la plataforma Hyperstage, és un programa en àrab centrat en la tecnologia, que va ser creat per Beshr Kayali (@beshr) i Saleh (@mskayyali).
Hyperstage és una plataforma digital que informa sobre les novetats en tecnologia, societat i cultura i que a més inclou actualitat en temes sobre ciència i art.
La pàgina web intenta centrar-se en la tecnologia més innovadora, l'opinió de profesionals en tecnologia, ressenyes de llibres i publicacions d'opinió escrites per l'equip de Hyperstage.
jQuery(document).ready(function($) { $("#headerLiveHolder").airtimeLiveInfo({ sourceDomain: "http://gvoices.airtime.pro", updatePeriod: 20 //seconds }); $("#onAirToday").airtimeShowSchedule({ sourceDomain: "http://gvoices.airtime.pro", updatePeriod: 5, //seconds showLimit: 10 }); $("#scheduleTabs").airtimeWeekSchedule({ sourceDomain:"http://gvoices.airtime.pro", updatePeriod: 600 //seconds }); var d = new Date().getDay(); $("#scheduleTabs").tabs({selected: d === 0 ? 6 : d-1, fx: { opacity: "toggle" }}); });
L'Iran condemna Atena Faraghdani a dotze anys i mig de presó per fer caricatures
Atena Farghadani va ser jutjada el passat 18 de maig per càrrecs que inclouen insultar membres del parlament i difondre propaganda contra el sistema.
Imatge de la pàgina de Facebook "Free Atena" (Allibereu Atena)
Aquest article va ser publicat a iranhumanrights.org i es publica aquí en col·laboració amb la Campanya Internacional pels Drets Humans a l'Iran (ICHRI).
El Tribunal Revolucionari de Teheran ha condemnat l'artista i activista pels drets civils Atena Faraghdani a dotze anys i mig de presó per publicar caricatures i contingut que critica el govern a la seva pàgina de Facebook.
L'advocat de Faraghdani, Mohammad Moghimi, va declarar en una entrevista amb l'ICHRI que, segons l'article 134 del nou codi penal islàmic del país, la sentència s'hauria de reduir a set anys i mig.
L'article en qüestió estipula que, quan un individu està acusat de diversos càrrecs, la sentència es limitarà a la pena màxima pel crim amb una condemna més severa.
Moghimi va senyalar que la decisió emesa pel jutge indicava que s'havia de "considerar" l'article 134.
L'advocat va afegir que una condemna de set anys i mig de presó era "la pena màxima pel càrrec d'assemblea i col·lusió contra la seguretat nacional", que és el càrrec més greu del que se l'acusa.
“L'expressió pacífica de dissidència continua sent una línia vermella a l'Iran.
Si la creues, t'arrisques a acabar a presó", va dir Hadi Ghaemi, director executiu de l'ICHRI.
Ghaemi va afegir que les autoritats temen especialment les xarxes socials, que s'han tornat molt populars a l'Iran, sobretot entre els joves.
Les autoritats han pres mesures especialment dràstiques contra qualsevol contingut en línia que pogués ser considerat una crítica de les polítiques estatals.
El dia 1 de juny del 2015, després de conèixer la sentència, l'advocat de Faraghdani va dir: “Avui ens han notificat la decisió del Tribunal.
Tenim 20 dies per presentar un recurs i esperem que aquesta sentència sigui anul·lada pel Tribunal d'Apel·lacions".
Els càrrecs de què s'acusa l'activista són "assemblea i col·lusió contra la seguretat nacional", "propaganda contra l'Estat", "insultar el Líder Suprem, el President, Membres del Parlament i els agents de la secció 2-A de la Guarda Revolucionària que la van interrogar".
Després de cinc mesos a les presons d'Evin i Gharchak, Faraghdani va ser jutjada a la Secció 15 del Tribunal Revolucionari de Teheran pel jutge Salavati, conegut per les severes condemnes que imposa i que sovint és escollit per a presidir els casos de "seguretat nacional" que els organismes de Seguretat i Defensa presenten contra activistes polítics i civils.
Salavati també és el jutge que presideix el judici contra el periodista Jason Rezaian del Washington Post.
Moghimi va senyalar que una de les proves emprades contra la seva clienta era el fet que havia compartit a la seva pàgina de Facebook una caricatura que representava els membres del parlament iranià com animals.
Altres proves inclouen les crítiques escrites per Faraghdani, també publicades a Facebook, i les seves visites a famílies de presoners polítics i de protestants que van ser assassinats en 2009 al centre de detenció de Kharizak, arrel de les disputades eleccions presidencials.
“Segons les nostres lleis, les activitats a les xarxes socials a Internet no es reconeixen com a crims.
En països democràtics, dibuixar caricatures per criticar els que estan al poder és una pràctica acceptada.
La meva clienta és una artista que expressa els seus pensaments dibuixant caricatures, i la seva intenció era criticar els governants", va dir Moghimi a l'ICHRI.
I va afegir: “A més, l'article 8 de la Constitució iraniana diu que és responsabilitat de tothom 'evitar el vici i promoure la virtut', i això és una responsabilitat recíproca que el poble i l'Estat tenen entre ells.
Expressar crítiques també forma part de la llibertat d'opinió i d'expressió".
El 10 de gener del 2015, després de la publicació del vídeo, Faraghdani va ser citada a comparèixer a la Secció 15 del Tribunal Revolucionari de Teheran, empresonada i traslladada a la presó de Gharchak, a Varamin, als afores de Teheran.
Atena Faraghdani va començar una vaga de fam per protestar contra el seu trasllat a la deplorable presó de Gharchak, on els presoners polítics no estan separats dels criminals perillosos, la qual cosa viola el principi de separació de presoners.
El 26 de febrer, quan la seva salut va empitjorar greument, va ser transferida a l'hospital. El 2 de març, les autoritats judicials van ordenar el seu trasllat a la presó d'Ervin, on es troba actualment.
Mostafa Azizi, exproductor de televisió, sentenciat a vuit anys de presó a l'Iran
Fotografía de Mostafa Azizi compartida per la Campanya Internacional pels Drets Humans a l'Iran (ICHRI), i emprada amb permís.
La secció 15 del Tribunal Revolucionari de Teheran ha condemnat Mostafa Azizi, un exautor i productor de televisió iranià que va ser detingut el passat 1 de febrer, a vuit anys de presó segons declaracions del seu fill, Arash Azizi, que es va posar en contacte amb l'ICHRI.
Arash va dir a la Campanya que els seu pare ha apel·lat la sentència.
L'1 de juny, es va condemnar a cinc anys de presó a Mostafa Azizi per associació i conspiració contra la seguretat nacional, dos anys per insultar el Líder Suprem i un any per propaganda contra l'Estat.
Arash també va dir a l'ICHRI que l'advocat del seu pare havia sol·licitat la llibertat sota fiança fins que el Tribunal d'Apel·lacions anunciï la seva decisió final i va afegir: «Esperem que ens concedeixin aquesta petició i que el meu pare sigui alliberat aviat.
També esperem que el Tribunal d'Apel·lacions revoqui aquest veredicte».
Mostafa Azizi, de 53 anys, va treballar com autor i productor de televisió a l'Iran.
Ell i la seva família van emigrar al Canadà l'any 2008.
El desembre de 2014 va tornar a l'Iran per estar amb el seu pare malalt.
El van arrestar agents de seguretat el 2 de gener de 2015 i el van transferir al pavelló 2-A de la Guarda Revolucionària Iraniana (IRGC) a la presó d'Evin, on va ser interrogat durant un any.
Després el van transferir al pavelló de la mateixa institució, on es troba actualment.
Pateix diabetis, problemes cardíacs i reumatisme.
En abril de 2015, una font propera a ell va dir a l'ICHRI que si hagués pensat que l'empresonarien, mai no hauria tornat a l'Iran: «És un artista, no un activista polític.
És un artista que va escriure el seu anàlisi de la situació social i política en llocs com la seva pàgina de Facebook, però no amb la intenció d'infringir la llei o insultar ningú».
Dotzenes d'expatriats iranians, que han viatjat a l'Iran després que el president Hassan Rouhani els garantís un pas segur, han estat empresonats, interrogants i se'ls ha impedit abandonar el país en confiscar-los els passaports. A més, en molts casos, se'ls ha detingut quan han retornat per haver expressat pacíficament opinions o estils de vida amb els que el Govern no està d'acord.
Singapur: és una ciutat o un país?
Singapur és una ciutat o un país?
Aquesta pregunta sembla absurda tenint en compte que, a nivell mundial, Singapur està reconegut com un estat independent.
No obstant això, per al ministre de Justícia de Singapur K. Shanmugam, s'hauria de tractar Singapur com una ciutat.
Aquest comentari va generar molt debat a la blogosfera.
A la seva conferència, durant una reunió de la Secció Internacional del Col·legi d'Advocats de l'Estat de Nova York, Shanmugam va observar que moltes persones critiquen que un sol partit domini la política de Singapur perquè comparen aquesta situació amb la d'altres països.
Va insistir que Singapur s'ha de jutjar com a ciutat.
... ningú es pregunta si hi ha una democràcia a Nova York ...
Aquí és on la majoria de persones cometen un error.
He intentat explicar que som diferents.
Som una ciutat.
No som un país.
Cavalierio va acusar el ministre de Justícia de “tergiversar la lògica” per justificar un règim autoritari a Singapur:
I ara, després de tots els nostres esforços i sacrificis per crear aquest preciós país, ens diuen que no som un país.
Sembla vulgar; sembla un escaqueig de responsabilitat, un abandonament del deure.
Singapur, si no ets tu el meu país, qui ho és?
L'argument de Shanmugam és menys noble: defensa que el sistema polític de Singapur no s'ha de comparar amb els criteris d'un 'país normal', perquè Singapur sempre semblarà antidemocràtic.
En lloc d'això, ha argumentat, Singapur s'ha de comparar amb 'ciutats' com Chicago, San Francisco o Nova York, ciutats amb règims de partit únic.
Ciutats que són democràtiques.
A vegades, quan s'arriba al quid de la qüestió, ens trobem amb la mateixa història.
Els governants autoritaris i egoistes de sempre, que pretenen ser una democràcia, tergiversen la lògica per satisfer el seu poder.
D'aquesta manera, al final, les respostes de Shanmugam als seus clients nord-americans la setmana passada, sobre la nostra premsa, justícia i sistema polític, de fet, no eren respostes.
Les preguntes pertinents es van contestar amb un camuflatge de no-respostes racionals.
Rachel Zeng vol que Shanmugam expliqui més detingudament aquest punt, ja que li costa entendre el fil argumental:
Personalment, em sembla una mica difícil de creure.
Si Singapur és una ciutat en comptes d'un país, a quin país pertany la ciutat...
Bé, jo no ho entenc.
Realment agrairia que el nostre estimat K. Shanmugam ens il·luminés amablement, tenint en compte que ha cobrat tant per formar part del govern de la ciutat de Singapur.
En relació amb aquesta entrada al blog, un usuari anònim va aclarir que els crítics haurien de llegir primer la transcripció completa de la conferència de Shanmugam per apreciar el context de l'afirmació que Singapur és una ciutat, no un país:
Llegiu la transcripció.
Quan va dir que Singapur és una “ciutat” i no un “país”, feia referència a per què les eleccions a Singapur eren tan desequilibrades, encara que fossin lliures i justes.
Va comparar Singapur amb les ciutats dels EUA i va destacar totes les ciutats nord-americanes on un sol partit ha dominat les eleccions durant dècades.
Encara que sí que va dir que Singapur “no és un país”, no ho deia en aquest sentit!
Clement Tan lamenta que Shanmugam, un líder de la nova generació, hagi fet declaracions tan controvertides:
Em preocupa el que va dir el ministre de Justícia de Singapur...
Com a mínim, amb Lee Kuan Yew i membres de la vella guàrdia, sabia què podia esperar-me; si hi estava d'acord o no ja era una altra cosa.
Però amb K. Shanmugan, part de la nova generació de líders polítics de Singapur, ni tan sols sé si creu en allò que argumenta o si hi connecta.
La pàgina de notícies The Temasek Review apunta les llacunes dels arguments de Shanmugam
El que va dir el senyor Shanmugam va ser un “error honest” o una relliscada freudiana?
Si Singapur no és un país, se'l continua considerant un estat sobirà i independent?
I quin país és propietari dels drets sobirans de la ciutat de Singapur?
Singapur és únic en el sentit que és alhora un país i una ciutat.
Com a ministre important al gabinet de Singapur, les paraules del Sr. Shanmugam són molt rellevants.
Per què les persones de Singapur que serveixen el Servei Nacional només defensen una ciutat i no el seu país?
A qui informa el nostre primer ministre?
Quin valor té el nostre document d'identitat?
Som ciutadans d'un país o residents d'una ciutat?
The Journey of a Decade creu que, efectivament, Singapur és i sempre ha estat una ciutat:
No digueu que ho dic jo...
Aquesta frase sembla haver enfurismat força els habitants de Singapur...
Aclarim-ho... ningú ha confirmat que Singapur sigui un país.
Sempre hem estat una ciutat.
Sempre hem estat un estat ciutat insular.
Puc entendre que sovint sentim coses com la defensa del país, entre d'altres... però no són del tot correctes.
Cal defensar la ciutat.
Tanquen una revista iraniana per escriure sobre la convivència fora del matrimoni
Shahla Sherkat espera poder convèncer el Tribunal que permeti reprendre la publicació mensual de la revista Zanan-e Emrooz.
Imatge de l'ICHRI, emprada amb permís.
El Comitè de Supervisió de Premsa de l'Iran ha decidit suspendre la publicació de la revista femenina més important del país, Zanan-e Emrooz (Dones d'avui), i ha presentat el cas als tribunals iranians.
En una entrevista amb l'ICHRI, Shahla Sherkat, editora gerent de la publicació, va afirmar que esperava poder convèncer el Tribunal que permetés reprendre les publicacions mensuals de la revista.
L'agència de noticies Mehr va anunciar la decisió del Comitè de Supervisió de Premsa, indicant que el motiu de la suspensió era la promoció i justificació per part de la revista dels "matrimonis blancs", terme emprat pels funcionaris estatals per a referir-se a la convivència de parelles que no estan casades.
“No he rebut la notificació formal de la decisió.
Vaig llegir sobre la suspensió al diari", va dir Sherkat, i va agregar: "Atès que la llicència no ha estat revocada sinó que només ha estat suspesa, espero poder convèncer el tribunal amb els meus arguments i poder tornar a publicar".
Zanan-e Emrooz va començar a publicar-se en juny del 2014, i s'ha suspès just abans de la seva onzena entrega.
Abans de crear Zanan-e Emrooz, Sherkat va treballar 16 anys com a editora gerent de la destacada revisa iraniana Zanan, que va ser suspesa el 17 de febrer del 2008 per publicar continguts que enfurismaven els conservadors extremistes, com la defensa de la igualtat de drets de les dones en un divorci, la custodia dels fills i les herències, entre d'altres temes.
Després que tanquessin Zanan, Sherkat va trigar set anys en aconseguir una altra llicència per a una publicació femenina, fins que finalment l'hi van atorgar una per a Zanan-e Emrooz.
Segons l'agència de noticies Mehr, el Comitè va considerar que el contingut de la revista anava "en contra de la castedat pública, segons l'Article 6.2 de la Llei de Premsa".
Sherkat va assegurar a l'ICHRI que mai no havia rebut cap notificació prèvia dels funcionaris del govern sobre els continguts de la seva publicació.
“He llegit a les noticies que la raó de la suspensió és el contingut sobre "matrimonis blancs", publicat en una de les entregues.
Hauré d'esperar fins la data de compareixença al Tribunal.
Sempre he confiat, i encara confio, que tot es resoldrà per a que puguem tornar a treballar un altre cop", va dir a l'ICHRI.
La cinquena publicació de la revista, publicada fa més de sis mesos, presentava diferents punts de vista sobre la convivència fora del matrimoni.
La conservadora agència de noticies Fars va escriure que els motius per suspendre la publicació anaven més enllà del tema dels "matrimonis blancs".
Fars va citar articles sobre els drets de la dona i el tema de la presència de les dones als estadis esportius com a altres motius per a la suspensió.
Tot i les promeses del president Rouhani, encara es prohibeixen pel·lícules a l'Iran
El director Ahmad Reza Darvish va dirigir aquesta història èpica religiosa sobre les revoltes d'Ashura.
Tot i que la pel·lícula respecta l'ètica religiosa iraniana, alguns religiosos conservadors van demanar la seva prohibició.
Imatge del director artístic, publicada per a la seva reutilització.
Aquesta és la primera part d'una publicació que va aparèixer originalment a iranhumanrights.org i que es publica a Global Voices en col·laboració amb la Campanya Internacional pels Drets Humans a l'Iran.
Llegeix la segona part a Global Voices aquí.
Encara que el president Hassan Rouhani va fer diverses declaracions respecte a la necessitat de permetre més llibertats culturals a l'Iran, la prohibició de pel·lícules a la república islàmica no ha disminuït durant aquests dos anys que ha estat com a president.
En juliol del 2015 es fa afegir l'última pel·lícula a la llista de cinema prohibit, quan el Ministeri de Cultura i Orientació Islàmica, amb l'autorització del president Rouhani, va prohibir Rastakhiz.
Això va fer pujar a 14 el nombre de pel·lícules que no han rebut permís per a ser emeses a l'Iran des del 2007.
Tot i que la prohibició de la majoria d'aquestes pel·lícules va tenir lloc durant la presidència de Mahmoud Ahmadinejad (2005-2013), després de dos anys de Rouhani al poder, encara no han rebut permís per a ser emeses públicament.
Una de les raons més emprades per a les prohibicions és que la pel·lícula fa referència a les massives protestes pacífiques que van sorgir arrel de les eleccions presidencials del 2009 a l'Iran, un tema molt sensible a la república islàmic, i que els més intransigents encara taxen de "sedició". Una altra raó molt emprada és el que consideren un hijab (vestimenta femenina) "pobre" en les actrius.
El 5 de juny de 2013, durant la campanya electoral, Rouhani va prometre que "deixaria la supervisió dels temes culturals en mans del poble" i va preguntar com podia un únic censor jutjar les violacions a la religió en una pel·lícula.
Aquestes declaracions van augmentar la esperança que les pel·lícules prohibides es podrien emetre als cinemes si Rouhani era escollit.
Les declaracions a favor de la llibertat cultural van continuar després que Rouhani aconseguís la presidència.
El 8 de gener de 2014, en una reunió amb artistes i personatges culturals va afirmar que "veure les arts com un problema per a la seguretat és el major error".
Va continuar dient: "Si no hi ha llibertat, no es produiran creacions artístiques de veritat.
No podem crear i produir art per encàrrec.
Qualsevol tipus d'atmosfera de seguretat pot acabar amb l'art.
En juny de 2015, en una conferència de premsa que commemorava el segon aniversari de la seva elecció, en resposta a la pregunta d'un periodista sobre l'extensa cancel·lació de concerts durant l'any anterior, Rouhani va dir: " En el camp de la cultura, creiem que els assumptes culturals haurien de ser cedits a la gent de la cultura, i hem de facilitar una atmosfera de conciliació entre consumidors i productors de cultura".
No obstant això, encara no s'ha trobat una solució a les disputes entre el Ministeri de Cultura i Orientació Islàmica (de l'administració de Rouhani) i els productors iranians, i les pel·lícules continuen estant prohibides.
Al principi es van emetre algunes d'aquestes pel·lícules al Festival Internacional de Cinema de Farj, a Teheran, i algunes van passar als cinemes durant uns dies abans de ser descartades.
L'última de totes, Rastakhiz, va ser prohibida el mateix dia de l'estrena, i es van haver de tallar 40 minuts de pel·lícula per a rebre el permís d'emissió del Ministeri de Cultura i Orientació Islàmica.
Durant els últims dos anys, els extremismes adoptats pels membres conservadors del parlament i els mitjans intransigents, juntament amb grups religiosos ultraconservadors, han jugat un paper central a l'hora d'apartar les pel·lícules del públic..
En setembre del 2014, el Comitè d'Afers Culturals del Parlament de l'Iran va escriure una carta al ministre de Cultura i Orientació Islàmica demanant-li que denegués els permisos a vuit pel·lícules sensibles a la "rebel·lió" pública contra la victòria d'Ahmadinejad a les amplament qüestionades eleccions presidencials del 2009.
El director Kianoosh Ayari va explicar a la Campanya Internacional pels Drets Humans a l'Iran que «el que esperem de la institució encarregada de la indústria cinematogràfica és que tingui autoritat per a prendre les seves pròpies decisions.
El Ministeri d'Orientació va donar permís per a emetre la meva pel·lícula (Khaneh Pedari («La casa paterna»)), i aleshores em van obligar a eliminar-la dos dies després, tot i ser emesa només a un petit cinema».
Un artista empresonat pels militants prorussos a Ucraïna s'explica amb còmics
Un dels esbossos del còmic mostra amb detall el segrest i l'empresonament de Zakharov a mans de la RPD.
Imatge de l'artista a Facebook.
Un artista ucraïnès que va ser capturat pels militats prorussos República Popular de Donetsk per haver penjat art de guerrilla irreverent, està treballant en un còmic per explicar la història del seu segrest i aclarir la dificultat dels presoners polítics a la part ocupada de l'est d'Ucraïna.
En Sergey Zakharov va començar a crear obres d'art mofant-se de l'autoproclamada República Popular de Donetsk el juliol del 2014, treballant conjuntament amb altres artistes per repartir figures de contraxapat pintades com a pallassos i amb camuflatge per tots els carrers de la ciutat.
Les grotesques siluetes adherides a tanques i edificis van atraure l'atenció immediatament i en van començar a aparèixer fotografies a les xarxes socials.
Fet que, inevitablement, va provocar la ira dels militants de la RPD.
En Zakharov, adherint una de les obres a una tanca a Donetsk el 2014.
Imatge del Facebook.
Poc després que la seva obra artística es fes famosa, van venir homes armats al seu taller i el van escortar fins a l'edifici de Serveis de Seguretat de Donetsk (una de les fortaleses de la RPD) juntament amb el seu ordinador i els seus esbossos.
En Zakharov es va passar un mes i mig en captivitat, on diu que va ser torturat.
Segons l'artista, les execucions fingides i les pallisses eren part de l'ordre del dia.
A mitjanit, els guàrdies s'emborratxaven, agafaven un dels presoners i el portaven a un altre edifici on l'apallissaven un altre cop.
"Una execució fingida".
Un altre esbós del còmic on es detalla el segrest i l'empresonament de Zakharov a mans dels militants de la RPD.
Ara l'artista s'ha mudat a la capital ucraïnesa de Kíev, després de la persecució a Donetsk, i fa servir els còmics per expressar les experiències viscudes a la ciutat ocupada de Donetsk i el tractament que va rebre a mans dels militants de la RPD.
Zakharov, qui ha estat batejat com "el Banksy de Donetsk" pel seu art de carrer irreverent, va començar a ensenyar alguns esbossos de les pàgines del futur còmic a Facebook.
Després que alguns mitjans ucraïnesos se'n fessin ressò, alguns publicistes es van apropar a l'artista per a proposar-li publicar el llibre, i encara està acabant els detalls del projecte.
"De l'edifici de Serveis de Seguretat de Donetsk a una altra presó".
Un esbós del futur còmic de Zakharov.
Una de les principals inspiracions artístiques de Zakharov és Maus d'Art Spiegelman, un dels còmics més famosos de la història, que va rebre un premi Pulitzer per la seva representació gràfica de la vida als camps de concentració nazis.
L'artista ucraïnès espera que el projecte del còmic ajudi a què siguem més conscients de les dificultats d'altres presoners i captius que han patit (i continuen patint) a mans de les autoproclamades autoritats separatistes a l'est d'Ucraïna.
Una nova app permet al govern de l'Iran accedir a totes les converses
Els funcionaris esperen que Salam allunyi els usuaris de les aplicacions com Viber o WhatsApp, que són molt populars a l'Iran.
Captura de pantalla de la Campanya Internacional pels Drets Humans a l'Iran (ICHRI).
L'organització paramilitar Basij, filial de la Guarda Revolucionaria (IRGC), ha anunciat el llançament del seu nou servei de missatgeria per a telefonia mòbil, Salam.
L'aplicació donarà als funcionaris del govern accés total a qualsevol contingut o informació que passi a través d'ella.
La nova aplicació de missatgeria, que ja està disponible per la seva descàrrega gratuïta, utilitzarà servidors propietat de la milícia Basij, que els controlarà, facilitant l'accés i la vigilància de les converses de tots els usuaris per part del grup paramilitar i els agents d'intel·ligència.
Els funcionaris esperen que Salam allunyi els usuaris d'aplicacions com Viber o WhatsApp, que són molt populars a l'Iran, i que les organitzacions estatals han provat de bloquejar en el passat en el seu esforç per controlar totes les comunicacions en línia o a través de dispositius de telefonia mòbil.
La nova aplicació representa un altre pas dels esforços continuats de les autoritats per replicar totes les aplicacions i serveis en línia internacional mitjançant uns altres estatals, de manera que els funcionaris del govern puguin accedir i vigilar els continguts dels usuaris.
Motors de recerca, serveis de correu electrònic, buscadors, sistemes operatius i certificats SSL nacionals s'han presentat com a part d'aquest esforç per implementar un Internet nacional controlat per l'estat.
El projecte nacional pretén oferir serveis separats de l'Internet mundial i, per tant, subjecte al control i la censura de les autoritats estatals.
El 5 de maig, en una entrevista amb Basij Press, el cap del centre d'informació de Basij iranià, Hamid Jafari, va presentar l'aplicació de missatgeria Salam.
Jafari va dir que Salam funcionarà com alternativa a Viber, WhatsApp i Telegram, amb "més confiança, estabilitat i seguretat" en comparació amb les opcions occidentals.
Jafari també va aconsellar als usuaris estalviar el seu "valuós temps i vida mantenint distància de les xarxes" com Viber, WhatsApp i Telegram.
I va afegir: "Si presteu atenció a la història de les xarxes socials, arribareu a la conclusió que les anomenades xarxes socials es basen en la filosofia occidental, en que l'humanisme i la filosofia centrada en la humanitat són un factor decisiu.
En altres paraules, cap dels principis i fonaments de la filosofia islàmica es poden veure en aquestes xarxes".
Vídeo: Les iguanes superen la població humana de Puerto Rico
Imatge de Bernard DUPONT i penjada a Wikimedia Commons.
Utilitzada amb llicència Creative Commons Attribution-Share Alike 2.0 Generic License (CC BY-SA 2.0).
Tot i que les iguanes verdes no són endèmiques de Puerto Rico, hi han augmentat molt a causa de l'absència de depredadors naturals.
Van ser introduïdes a Puerto Rico amb el comerç de mascotes exòtiques i avui es consideren una espècie invasora. De fet, en poques dècades la població d'iguanes verdes, amb 4 milions, supera tota la població humana de Puerto Rico.
Sovint es poden veure als arbres, manglars i prop de les carreteres.
Aquest herbívor, que a Puerto Rico s'anomena col·loquialment "gallina de pal", pot arribar a fer 1,5 metres o fins a 2 metres en llibertat i viure entre 10 i 15 anys.
En alguns països de Centre i Sud-amèrica, les iguanes verdes formen part de la gastronomia local i per això estan protegides per lleis que en reglamenten la caça.
Com que en algunes regions són una part tan popular de la dieta i són, a més, molt cobejades per al comerç de mascotes exòtiques, es llisten a l'Apèndix II de la CITES (en anglès Convention on International Trade in Endangered Species of Wild Fauna and Flora). Això significa que, tot i que no estan considerades en perill greu d'extinció, el comerç n'ha d'estar controlat per tal d'assegurar que els seus números no baixen.
A Puerto Rico, algunes persones han decidit caçar les iguanes de forma gratuïta per ajudar als agricultors a protegir els cultius.
Un grup anomenat Los iguaneros de Aguada no només les caça, sinó que també anima la gent a provar-les com a aliment i ensenya a preparar-ne la carn i a cuinar-la de manera segura.
Alguns ecologistes han organitzat grups de voluntaris per ajudar a controlar la població d'iguanes verdes a les reserves naturals.
Tenint en compte que una femella pot posar fins a 75 ous, més del 90% dels quals s'incuben amb èxit, la millor manera de controlar-les és collint-ne els ous del niu i eliminar-los completament.
Des del 2008 fins ara hem eliminat uns 13.000 ous.
És un gran nombre, però ho haurem de fer els propers 15, potser 20 anys.
A continuació podeu veure tot el vídeo:
Aprèn a parlar anglès amb accent 'persa'
Una nova sèrie ha fet esclafir de riure les xarxes socials.
No puc parar de riure.
És genial! - La pronunciació de paraules amb accent persa https://t.co/dw8HzjsfgJ #Iran #Persa — Reza H. Akbari (@rezahakbari) 11 de setembre de 2015
Aquests vídeos, que duren entre vuit i deu segons, ensenyen als espectadors a pronunciar paraules en anglès amb un fort i atractiu accent iranià.
Aprèn a pronunciar paraules angleses imitant l'accent iranià, com «eskool» (school, escola) o «eyes ceream» (ice cream, gelat).
I, per si no t'aclareixes la primera vegada, l'instructor t'ho repetirà tres vegades, amb diversos graus d'èmfasi en la pronunciació persa de les consonants, les vocals i les síl·labes de les diferents paraules.
El propòsit dels vídeos és tan sols mostrar com de bé es prenen els iranians les bromes, especialment si són sobre ells mateixos.
El grup creador d'aquesta humorística sèrie didàctica es diu Accent Cards.
Un dels cinc membres que formen el col·lectiu, que és iranià però viu al Canadà, va afirmar que tots ells prefereixen continuar en l'anonimat perquè, com van explicar en un correu electrònic enviat a Global Voices: «No es tracta de nosaltres, sinó dels accents».
Our goal is to upload 1 video a day and expand to other accents (Arabic, Indian, Russian, Italians, French,...) as we go on.
En veure'ls, em vaig adonar de la varietat que hi ha en la pronunciació de l'anglès.
Em va fer pensar en una manera de mostrar les diferents formes en què es pronuncia, i de compartir-les.
Una cosa semblant a una 'Viquipèdia' de vídeos d'accents amb una mica de comèdia.
Sóc un persa que viu fora de l'Iran, i trobo a faltar parlar el farsi (el persa modern).
Quan escolto a algú parlar amb accent persa, m'alegra el dia.
L'accent persa és bonic, apassionat i divertit, tot al mateix temps.
M'encanta com es prenen els perses les bromes: som capaços de riure del nostre propi accent, i al mateix temps de sentir-nos-en orgullosos d'ell.
Visc al Canadà i tinc un grup d'amics molt divers, així que els vaig contar la meva idea i vam formar el nostre grup.
El nostre objectiu és pujar un vídeo al dia i estendre-ho a altres accents (àrab, hindú, rus, italià, francès...) a mesura que hi continuem.
Segueix la sèrie i aprendràs ràpidament que la paraula «Iranian» (iranià) es pronuncia «Per-shian» (persa).
Cada dia, aquest artista japonès crea un diorama curiós amb clips de paper, bròquil o microxips
Calendari en miniatura d'en Tatsuya Tanaka.
Imatge d'Amazon.co.jp
L'artista japonès Tatsuya Tanaka ha anat creant curiosos diorames diminuts amb objectes domèstics comuns cada dia des del 20 d'abril del 2011.
S'han publicat més de 1.500 fotos de diorames a la seva pàgina web en forma de calendari en miniatura, que també està a la venda al web japonès d'Amazon.
També puja a Instagram fotos del que crea i ja ha atret a una marea superior a 260.000 seguidors.
A la seva pàgina web, en Tamaka, el perfil d'Instagram del qual informa que treballa com a director d'art per a una agència de publicitat a l'àrea rural del Japó, explica el següent sobre el projecte:
Tothom ha d'haver tingut pensaments semblants al menys un cop a la vida.
El bròquil i el julivert a vegades poden semblar un bosc, o les fulles d'arbre flotant a la superfície de l'aigua a vegades poden semblar vaixells petits.
Cada dia, si mirem fets des d'una perspectiva d'un nan ens poden aportar molts pensaments divertits.
Vaig voler seguir aquesta manera de pensar i expressar-la amb fotografies, i d'aquesta manera vaig començar a construir un "CALENDARI EN MINIATURA". Aquestes fotos principalment representen figures a l'estil d'un diorama envoltat de necessitats diàries.
Tal i com un calendari estàndard diari, a la meva pàgina web i a la de xarxes socials les fotos s'actualitzen diàriament, i rep el nom de "CALENDARI EN MINIATURA" Seria genial si poguessis utilitzar-lo per afegir un petit plaer a la teva vida diària.
A continuació, hi ha una selecció de només algunes de les imatges dels seus diorames que ha penjat a Instagram.
Les fotografies, en general, inclouen un encapçalament curiós (i a vegades, sense sentit):
Home: "Volem instal·lar més panells solars!"
Treballador: "Bé, això costarà diners!"
"Sense que haguem de fer res de res, el temps continua com una escala mecànica".
"És hora de treure les soldadures".
(Només volia intentar dir això)
"Bosc de bambú".
Creixem rectes i alts, sense doblegar-nos.
(Dia festiu: el 7 de juliol té lloc la festa Tanabata)
Per què ha de ploure en diumenge?
És l'1 de juliol...
L'estiu ja ha arribat i podem anar a fer surf!
Per veure més fotos, accediu a la pàgina d'Instagram d'en Tatsuya Tanaka.
Com diuen ‘colega' a l'Amèrica Llatina?
El mapa del bro: Com diuen bro a l'Amèrica Llatina?
La pàgina de Facebook de Pictoline, un lloc de notícies i informació molt visual, ha compartit aquest mapa amb les diferents maneres en què els països de l'Amèrica Llatina diuen bro (brother, germà), en anglès, equivalent a 'colega' o 'tio' en català.
Mentre que a Mèxic s'utilitza wey, a Perú diuen pata, a Veneçuela fan servir pana i a Colòmbia, parce.
El dinar a l'escola té un paper central en l'educació al Japó
Qualsevol persona que hagi estudiat o ensenyat a una escola japonesa et podrà explicar que el dinar a l'escola (給食, kyuushoku) és el moment més important del dia.
No només proporciona aliment, sinó que també ofereix l'oportunitat als mestres i als alumnes de formar vincles mentre mengen plegats.
Típicament, el dinar el preparen cuiners que treballen a temps complet en una cuina a l'escola o en un edifici central que serveix tota l'àrea escolar. Ara bé, els estudiants són els responsables de servir el dinar als seus companys.
L'organització Cafeteria Culture (CafCu), situada a Nova York i que té com a missió treballar de manera creativa per aconseguir un nivell zero d'escombraries a les cafeteries de les escoles públiques i a les comunitats climàticament intel·ligents, ha creat un vídeo informatiu i interessant que proporciona unes perspectives molt bones sobre com el dinar a l'escola és un moment fonamental que forma part de l'ensenyament a les escoles del Japó.
El discurs de Putin a l'ONU: Més enllà de les etiquetes
Imatge editada i compartida extensament i anònimament a la xarxa.
El dilluns 28 de setembre del 2015, tres dotzenes de líders mundials es van llegir discursos els uns als altres a Nova York, a la 70a Assemblea General de les Nacions Unides.
A Rússia, el discurs del president Vladimir Putin va ser un esdeveniment mediàtic.
Les xarxes televisives van emetre una cobertura maratoniana i els comentaris de Putin es van emetre en directe durant les hores de major audiència.
Quan el president va acabar de parlar, els programes de debats van fer taules rodones per tractar el discurs.
Al canal estatal Pervyi Kanal, els participants van debatre sobre si Putin havia estat més efectiu a l'hora de discutir amb Barack Obama o a l'hora de connectar amb la comunitat mundial.
A Internet, els periodistes van destacar un grapat d'etiquetes que semblaven el treball promocional de diverses xarxes robot.
La més comuna "PutinPeacemaker" (Putin Pacificador) va ser un intent al·literat de celebrar els esforços del president rus de resoldre la guerra civil Síria recolzant el president Bashar al-Assad.
Mitjançant aquesta etiqueta i altres de similars, es van fer bastants esforços per a que semblés que la gent del carrer realment creu en la capacitat de Vladimir Putin de resoldre aquest i altres conflictes.
Mentre que qualsevol tipus de popularitat electrònica es pot inflar fàcilment amb robots, les etiquetes són particularment propenses a problemes i vulnerables a la manipulació.
L'aplicació TweetDeck ofereix una manera un tant diferent d'aïllar tuits "populars", i és així com es van reunir els següents missatges sobre Putin.
A continuació en trobaràs una col·lecció dels que mencionen el nom de Putin (escrit en rus) amb més de 25 retuits.
Tret d'una excepció, els de les agències de noticies i els que simplement citen a Putin durant el discurs o una de les posteriors reunions han estat exclosos.
La idea d'aquesta llista és mostrar quins comentaris sobre Putin semblen ressonar millor entre els usuaris de Twitter russos a dia d'avui.
A aquests nois de veritat els agrada Putin
El primer de la llista és un tuit del mitjà de comunicació estatal RIA Novosti, que insinua que Putin se les va arreglar per arribar a algun acord important amb els Estats Units.
De fet, RIA Novosti també utilitza l'etiqueta #PutinPeacemaker, que no va aparèixer gaire entre els "millors tuits" registrats per TweetDeck, tot i els esforços d'una xarxa aparentment robot.
Putin recomana no buscar significats secrets a les imatges del seu dinar a la ONU. #PutinPeacemaker
Una interpretació generalitzada de la visita de Putin a Nova York va ser que la seva recepció als Estats Units assenyala el fracàs d'occident d'aïllar Rússia.
Es diu que les fotografies d'Obama i Putin sopant i donant-se la ma demostren que Rússia és, en realitat, un membre vital de la comunitat mundial, fins i tot en un lloc com els Estats Units, que ha ajudat a liderar la campanya per castigar Moscou per la seva política a Ucraïna.
La pura essència de l'aïllament.
En aquesta llista l'etiqueta #PutinPeacemaker només va aconseguir atreure un nombre significatiu de retuits una altra vegada.
Aquest tuit, que podeu llegir a continuació, és típic a moltes de les publicacions que inclouen aquesta etiqueta (excepte pel fet que altres usuaris de Twitter el van compartir de veritat).
Els partidaris d'Alexei Navalny s'han tornat a adonar que Putin no ha mencionat ni una vegada Alexei Navalny.
Entre les publicacions més retuitejades hi havia diversos texts de destacats partidaris de Putin.
El regidor de Moscou, Alexey Lisovenko estava preparat per parlar al món sencer:
He parat molta atenció als discursos d'Obama i Putin avui a l'ONU, i puc dir amb certesa: "el món hauria d'estar agraït per tenir a Putin".
Un compte que imita i repeteix descaradament declaracions de Dmitry Kiselyov, un eminent presentador de televisió i director del conglomerat de mitjans controlat pel Kremlin Rossiya Segodnya, va compartir consells amb el món:
Putin ha deixat ben clar que només hi ha una força al món que hauria d'invalidar totes les altres: les Nacions Unides.
I aquest missatge va quedar clar a tots els països, excepte als Estats Units i els seus satèl·lits.
Altres usuaris de Twitter simplement van trobar en el discurs de Putin una bona oportunitat de fer broma sobre els americans:
Putin no va dir pas la paraula "marietes", però tothom sabia que parlava dels Estats Units.
La suposada influència de Putin sobre el mercat va ser un tema explotat tant pels seus admiradors com pels seus crítics.
En aquest exemple, un usuari de Twitter suggereix que el dur discurs de Putin a Nova York va aconseguir fer caure la bossa de valors dels Estats Units.
Putin es va reunir amb el secretari general de l'ONU, el president de l'Iran, els primers ministres de l'Iraq i el Japó, i el president Obama.
Poroshenko es va reunir amb una ampolla oberta.
Amb l'esperit d'especular amplament sobre el significat de les fotografies, per a molts usuaris russos de Twitter, una imatge d'Obama estenent la mà a Putin sembla ser la prova que la Casa Blanca probablement va mentir quan va afirmar que el Kremlin "va suplicar" organitzar la reunió entre Obama i Putin.
Recordeu els titulars ucraïnesos i americans sobre "Putin suplicant a Obama una reunió"?
Ara és obvi qui va suplicar a qui.
A aquests nois de veritat no els agrada Putin
No tots els tuits sobre el viatge de Putin a l'ONU dels que més s'ha parlat avui han estat etiquetes i fotos del president consumint alcohol; la multitud anti-Putin també ha atacat emplenant la xarxa amb la seva aportació característica de comentaris mordaços i irònics.
Mentre els admiradors del president rus celebraven la seva aparent habilitat per influir en el comerç de Wall Street, els seus crítics van enllaçar els comentaris de Putin a la lleugera depreciació del ruble respecte del dòlar durant el seu discurs a l'ONU.
CNN va confondre Putin amb Yeltsin.
Això demostra que Putin ja és mort per al món civilitzat.
Mentre el mandat de Putin com a cap d'estat gairebé supera els 15 anys (si comptem el seu període com a primer ministre durant el govern de Dmitry Medvedev), l'obsessió amb la mort de Putin és palpable.
Per molts, tant a Rússia com més enllà de les seves fronteres, és impossible imaginar una nova Rússia sense retirar primer a Putin, cosa que no s'espera que passi pas de manera pacífica.
No importa quan es reuniran Putin i Obama.
El que importa és quan es reuniran Putin i Muammar Gaddafi...
L'advertència de Putin a Occident sobre que s'arrisca a repetir els errors que ell va cometre a Líbia amb Síria no va impressionar al bloguer anti-Kremlin Kirill Mikhalov, que va argumentar que Síria ja és molt més sagnant i caòtica que no pas Líbia.
Putin no vol que Síria esdevingui Líbia. les estadístiques de les baixes i els refugiats en aquests països des de l'any 2011.
Aquells qui no fantasiegen amb Putin mort s'acontenten amb visions del president rus jutjat, presumiblement pels crims de guerra a Ucraïna, o potser per les polítiques repressives a casa.
Les fotografies de Putin assegut en una cadira abans del seu discurs a l'ONU l'han fet, de manera poc afalagadora, semblar una miniatura.
La imatge va demostrar ser un material pràctic per els acudits de "Putin en un judici".
Quan sigui jutjat a L'Haia, Putin també s'enfrontarà a la comunitat mundial amb un agent de policia al seu darrere.
No tots els tuits anti-Putin van ser fantasioses especulacions sobre la seva mort.
El comentarista polític Anrei Piontkovsky no va dir res sobre la mort de Putin, sinó que va advertir que Putin està arrossegant Rússia a una guerra santa a l'Orient Mitjà.
Per salvar el cul a Assad, Putin llença Rússia al fragor d'una guerra religiosa medieval entre xiïtes i sunnites.
Per acabar, alguns usuaris de Twitter russos van aconseguir guanyar audiència capgirant al seu cap la retòrica pro-Putin de la multitud.
Una pregunta a tots els putinistes: si Obama és un idiota, però Putin li va donar la mà, en què converteix això a Putin?
El mural gegant que va convertir Las Palmitas en el primer barri "màgic" de Mèxic
Las Palmitas i el macromural en la seva etapa final.
Imatge de la pàgina de Facebook del col·lectiu Germen Crew i emprada amb permís.
Al centre d'un petit barri de la ciutat de Pachuca, Hidalgo, i amb les façanes de 200 cases com a llenç, s'erigeix el grafit més gran de Mèxic, que es va inaugurar en juliol del 2015.
El macromural és ara part de l'essència de la colònia de Las Palmitas, un barri principalment rural, amb un cert grau d'endarreriment social i un índex de criminalitat alt que, a partir d'aquesta intervenció artística, ha aconseguit rehabilitar el seu espai i reforçar els lligams comunitaris.
Al capdavant del projecte es troba el col·lectiu mexicà independent Germen Crew, format per artistes urbans especialitzats en l'art del grafit, la pintura mural i la documentació audiovisual que, mitjançant l'art públic i de carrer, volen donar un nou significat als espais i restituir el teixit social per al benefici de les comunitats.
A la seva pàgina de Facebook diuen:
El líder de System of a Down commemora el centenari del genocidi armeni amb un vídeo
Serj Tankian participant al vídeo commemoratiu "100 years".
Font: captura del vídeo.
Serj Tankian és més conegut com el líder del grup de metal alternatiu i hard rock System of a Down, amb qui porta actuant des de 1994.
La relació del grup amb el genocidi armeni és més aviat directa: tots ells són armenis dels Estats Units i descendents dels supervivents del genocidi.
El mateix Tankian s'ha definit com un activista vehement defensant diverses causes, des de la crítica al sistema penal dels Estats Units fins a problemes ambientals.
No cal dir, doncs, que la lluita pel reconeixement internacional del genocidi armeni és especialment important per a ell.
Així ho va afirmar a la revista 'Rolling Stone', parlant de justícia:
Crec que és important per a nosaltres que Turquia conega la seua pròpia història de forma veritable.
No es tracta només del genocidi dels armenis, grecs i assiris, sinó també del que està passant ara.
No hi ha acords internacionals executables que tinguen a veure amb aturar el genocidi.
Independentment de l'existència de nombrosos organismes de l'ONU i, fins i tot organismes amb seu als Estats Units en matèria de prevenció de genocidis, no hi ha cap resolució vinculant per aturar cap genocidi o holocaust en curs.
Encara veiem com ocorren.
He llegit en la premsa d'avui que s'ha trobat una fossa comuna a Deir ez-Zor, a Síria, corresponent a les massacres de l'Estat Islàmic a aqueixa tribu d'allà, i això em va recordar tots els ossos que es troben sota aquelles arenes de Deir ez-Zor des del primer genocidi del segle XX, exactament al mateix lloc.
Si això no és simbolisme, no sé què és.
Global Voices va assistir a l'últim concert de System of a Down, que formava part de la seua gira "Wake Up The Souls" en commemoració del genocidi armeni.
El grup va fer un concert gratuït el 23 d'abril (la nit anterior al centenari oficial) a la plaça de la República, a Erevan, al qual assistiren milers d'armenis, georgians, iranians i ucraïnesos, entre altres.
Serj Tankian actuant a la plaça de la República d'Erevan el 23 d'abril del 2015.
Però, si el metal no és el teu estil, no et desesperes; Tankian és un artista prolífic.
Al seu vídeo "100 years" (100 anys) canta acompanyat de músics que toquen el duduk (flauta armènia), el davul (tambor turc), el kemenche (instrument iranià de corda fregada) i el cànon (instrument tradicional de corda), a més de la guitarra, el piano i el violí.
Aquest emotiu acte reflecteix la cruel història que han hagut de patir molts armenis, grecs i assiris.
Tal com indica la descripció, "el vídeo és una ombrívola commemoració per a homenatjar els armenis, grecs i assiris víctimes del primer genocidi del segle XX".
Es tem per la vida del ciutadà sirià empresonat, Bassel Khartabil, transferit a un lloc desconegut
Aquest és el cartell de FreeBassel de @freeBassel en Twitter.
Bassel Safadi ha estat empresonat a Síria durant quatre anys. Amics i activistes temen per la seva vida després d'haver sigut transferit el passat 3 d'octubre de la presó on es trobava a un parador desconegut.
Els activistes van fer una crida al govern sirià per a que alliberés immediatament l’enginyer sirià-palestí Bassel Khartabil, també conegut com a Bassel Safadi, després que fos traslladat de la seva presó a un lloc desconegut el dia 3 d'octubre.
Safadi, que ha estat en la presó durant quatre anys, és també un reputat desenvolupador de software de codi obert.
És un dirigent de Creative Commons en Síria i ha treballat en projectes com Mozilla Firefox i Wikipedia. També se li atribueix l'obertura d’Internet a Síria i l’ampliació de l’accés i el coneixement d’aquest al públic.
Segons el Parlament Europeu, la seva detenció forma part dels esforços del govern sirià per restringir l’accés a les comunitats en línia i sufocar la llibertat d’expressió al país.
Segons una pàgina de Facebook creada per simpatitzants que demanen el seu alliberament:
Bassel va ser transferit de la presó d’Adra a un lloc desconegut després que arribés una patrulla, de la qual desconeixem la seva afiliació, i li demanés que recollís les seves coses.
Creiem que l’han traslladat a la seu del Jutjat Civil de l’Exèrcit en el Districte d’Al Qaboun.
Ens preocupa i temem per la vida de Bassel, ja que tornem a desconèixer on es troba.
Khartabil fou arrestat el 15 de març del 2012, el primer aniversari de l’inici de la revolució siriana.
Va ser interrogat i torturat durant cinc dies per la Secció Militar 215.
Després el van portar a la Divisió d’Interrogació 248 i el van detenir en règim d’incomunicació durant nou mesos.
El 9 de desembre del 2012, van portar Khartabil davant un fiscal militar sense dret a cap advocat i va ser acusat «d’espionatge per a un enemic de l’Estat».
Després el van destinar a la Presó d’Adra a Damasc, on havia estat retingut fins el 3 d'octubre.
La Fundació Fronteres Electròniques (en anglès Electronic Frontier Foundation o EFF) apunta que:
Fou la notorietat com a tecnòleg i activista el que va fer de Bassel un objectiu de detenció.
Una petició en línia, llençada pel seu amic i activista Mohamed Najem, i que fa una crida per l'alliberament immediat de Khartabil, està disponible en Change.org.
Per favor, cliqueu a l’enllaç per signar-la.
York, que a més de ser la directora de l’EFF per la Llibertat d’Expressió International, és també amiga i activista per la llibertat d’expressió, dóna el seu suport en aquesta campanya.
Va tuitejar:
El meu amic Bassel Safadi ha estat traslladat de la presó d’Adra en Síria a no sabem on- Per favor, signeu la nostra petició.
Som conscients que les peticions no convenceran Síria (o ningú) però és tot el que tenim.
Per favor, ajudeu-nos a difondre la notícia per que Bassel estiga segur.
FLAMA: una manera humorística de combatre els estereotips envers els llatinoamericans
L'humor pot ser una manera interessant d'analitzar el fenomen dels grups que migren cap a països més rics i que es converteixen en poblacions minoritàries.
Els llatinoamericans dels Estats Units són un exemple perfecte d'aquesta situació; tant, que la cadena comercial de televisió Univision hi va veure un mercat que podia explotar: una audiència més jove, generalment bilingüe.
Normalment considerats com la segona o tercera generació d'immigrants, aquests espectadors són experts en l'ús dels mitjans de comunicació.
Els vídeos són sobretot en anglès, sovint amb subtítols, i estan destinats a un públic jove interessat en la cultura llatinoamericana.
Flama també té una forta presència a Twitter, a Facebook, a Instagram, i fins i tot a Google+.
Tot i que els vídeos mostren la imatge dels llatinoamericans de classe mitjana, i no es centren en la discriminació que aquest grup heterogeni sofreix als Estats Units, hi ha una secció dedicada a criticar els estereotips negatius i les idees preconcebudes que la societat nord-americana sol tindre envers aquest grup.
Alguns dels problemes tractats mitjançant l'humor i la comèdia són:
Els problemes que els llatinoamericans nouvinguts tenen a l'oficina, com a resultat de les diferències entre les estructures familiars i dels malentesos culturals i lingüístics:
La irritació dels llatinoamericans cap als estereotips que els nord-americans tenen sobre ells:
Els prejudicis que els «llatinoamericans blancs» estan farts d'escoltar dels seus amics i coneguts nord-americans, pel que fa al seu aspecte físic:
Les situacions de bilingüisme, especialment amb l'ús del 'spanglish':
Els estereotips cap a les dones llatinoamericanes quan comencen una relació sentimental:
D'aquesta manera, Flama qüestiona l'essència de la identitat llatinoamericana, i mostra la seva pluralitat i varietat.
Moltes comunitats dels Estats Units no són conscients d'aquests problemes mencionats, que, d'altra banda, poden ser de gran interès per al creixent nombre d'«híbrids» culturals que han aparegut en els últims anys.
La pel·lícula veneçolana candidata als Oscars parla una llengua indígena
Lo que lleva el río de Mario Crespo és la candidata a l'Oscar a Millor pel·lícula estrangera... https://t.co/XR8tzauaSU
Lo que lleva el río, del director cubà-veneçolà Mario Crespo Dauna, és una pel·lícula veneçolana gravada gairebé íntegrament en warao, la llengua que parlen els indígenes del delta del riu Orinoco.
La pel·lícula és la candidata de Veneçuela als premis de l'Acadèmia a la millor pel·lícula en llengua no anglesa.
Andrew S. Vargas va escriure a Remezcla:
La història se centra en una dona indígena que es diu Dauna, marcada per la diferència dins la seva comunitat.
Dividida entre el seu amor per Tarsicio i el desig d'estudiar fora del poble, la decisió de Dauna de desafiar les expectatives de la cultura tradicional la porten al sofriment i, en última instància, a la reconciliació.
La pel·lícula va ser seleccionada per formar part de l'innovadora mostra del Festival de Cinema de Berlín NATIVe, a principis d'aquest any.
A continuació trobareu el tràiler:
Refugiats sirians?
Informeu-vos bé abans de contar les seues històries
Els refugiats són éssers humans.
Foto de Commons Wikimedia CC-BY-SA-3.0
Malauradament, aquest any s'està convertint en l'any dels refugiats sirians.
Tot i que la gran quantitat d'històries de persones que han fugit del seu país destrossat per la guerra són descoratjadores, no hem de creure tot el que es diu.
Per desgràcia, en alguns casos el món continua desinformat amb les imatges i vídeos que circulen per Internet que suposadament reflecteixen la tragèdia, però que en realitat han estat manipulats o malament transmesos.
Les causes són diverses: des de l'activisme en les xarxes socials o "clictivisme" fins a la política.
Sense anar més lluny, alguns partits dretans europeus estan traient profit de la darrera crisi de refugiats per a endurir els seus programes i tancar les portes als refugiats que vénen a Europa.
De fet, una foto que, en teoria, mostrava uns refugiats sirians onejant la bandera de l'Estat Islàmic a Alemanya, molt compartida al Facebook els últims dies, data de fa tres anys i no està relacionada amb la crisi actual.
A continuació teniu quatre històries de refugiats sirians que potser hajau vist a les xarxes socials, que s'allunyen molt de ser el que semblen.
1ª història: La model italiana i el vaixell d'immigrants sirians
Compartit al grup de sirians en Bèlgica al Facebook, el vídeo anterior es comparteix amb el següent missatge:
Una model italiana està fent un vídeo en la platja i, de sobte, ocorre allò inesperat i un grup de refugiats inesperat arriba sa i estalvi a la platja italiana.
Aquesta model serà famosa per aquest incident curiós i espontani que, de segur, no es repetirà.
Molts d'ells són sirians i palestins.
Gràcies a Déu estan bé.
No obstant, la model que apareix al vídeo difós per tot arreu no és italiana i, ni tan sols el mateix vídeo està filmat a Itàlia.
A més, els refugiats tampoc són sirians ni palestins.
El vídeo original va ser publicat el 10 de juliol del 2015, al YouTube per la model russa Ekaterina Juskowski, resident als Estats Units, amb aquesta descripció:
La senyora Juskowski, artista resident als Estats Units i fundadora de la formació Miami Girls (www.miamigirls.org) que va emigrar de Rússia als 18 anys com a estudiant universitària, va adoptar una postura més compassiva.
Va dir: “Veure com la gent comença la seua vida de nou saltant del vaixell i ficant-se a la ciutat va fer que vera la meua lluita personal més insignificant.
Encara que el problema de la immigració il·legal siga polèmic per a molts de nosaltres, és important recordar que la gent ve ací en cerca d'una vida millor, i això costa l'alt preu d'un coratge enorme, treball dur i soledat.
He conegut els Estats Units com un país amb un gran cor.
Encara que confie en que el govern dels Estats Units treballe per a millorar les lleis sobre immigració, em sembla natural ser compassiva i comprensiva a nivell personal”.
2ª història: El xiquet sirià que dorm entre les tombes dels seus pares
Al blog Harld Doornbos podem llegir: "És molt probable que hajau vist esta fotografia dramàtica d'un xiquet sirià embolcat amb una manta mentre dorm entre les tombes dels seus pares morts.
Va esdevenir viral després que alguns comptes importants la publicaren (al gener de 2014) al Twitter" .
Tan sols hi ha un problema: La fotografia no és de Síria, sinó de l'Aràbia Saudita.
Foto del blog haralddoornbos.
Aquest blog va ser probablement el primer a investigar el cas, fent contacte amb el fotògraf que hi ha darrere de la història, Abdul Aziz al Otaibi, ciutadà saudita de la ciutat de Yanbu al Bahr.
El xiquet que apareix en la foto és el seu nebot.
“Mireu, no és cert que la meua foto tinga a veure amb Síria,” afirma Al-Otaibi, “Estic molt sorprés per com la gent ha distorsionat la meua foto".
“M'encanta la fotografia”, continua explicant al telèfon, “Tots els artistes tenen idees al cap i jo vaig tindre la idea de crear un projecte mitjançant el qual mostre amb imatges que l'amor d'un xiquet pels seus pares és irreemplaçable.
Aquest amor no es pot canviar per res ni per ningú, fins i tot tampoc quan els pares han mort.”
Al Twitter, Abdul Aziz al Otaibi va compartir una altra fotografia del seu nebot al gener de 2014, amb la intenció d'aclarir la història:
Aquesta és una altra fotografia del meu nebot Ibrahim darrere de les càmeres.
3ª història: Els immigrants rebutgen el menjar que no és 'halal'
Segons declarà el portaveu de la Creu Roja John Aangendal Nielsen per al periòdic francés Liberation, el fel que els refugiats rebutjaren les caixes no es devia al contingut, que era 'halal', sinó que era una mena de protesta contra la policia que els va bloquejar el pas i els deixaren encallats a la nit sota la pluja.
Al YouTube, komehtap K diu:
Els immigrants musulmans a Macedònia rebutgen les caixes de la Creu Roja a causa de...la creu roja.
La reacció desgavellada dels líders de la Unió Europea pel que fa a la immigració massiva de cents de milions de persones ha donat lloc a que aquells que s'anomenen refugiats no demanen només permís per anar on vullguen, sinó que també insisteixen en seguir el dogma religiós del qual diuen que fugen.
Ací, a la frontera entre Macedònia i Grècia, els paquets d'ajuda s'estan rebutjant perquè tenen una creu roja en la caixa.
I l'esquerra em diu dogmàtic per qüestionar la veracitat d'aquestos que s'anomenen refugiats.
A més, al Twitter, molts van reaccionar enutjats davant la "ingratitud" dels refugiats:
Vaig veure un vídeo d'un grapat d'homes sirians tirant el menjar que se'ls oferia perquè no era 'halal'.
Crec que haurien de fer-los tornar a casa ara mateix.
Increïble i desmereixedor! #refugiats#sirians a #Hongria estan queixant-se perquè no els garanteixen que el menjar que els donen siga 'halal'.
4ª història: la imatge retocada d'una mare siriana al mar
Una mare siriana tracta de nedar per a salvar-se amb el seu bebé als braços.
Aquesta foto, d'una font desconeguda, va esdevenir viral, però, no és el que aparenta.
Aquesta fotografia d'una mare siriana lluitant per sobreviure al mar ha pegat la volta al món a través d'Internet.
No obstant, hi ha una errada.
Els internautes es van adonar ràpidament que la fotografia havia passat per Photoshop i havien cobert els cabells de la dona.
Omneya Talaat va tuitejar:
Quan la societat només es preocupa per cobrir els cabells d'una dona i no per donar-li una vida digna, aleshores és una societat que camina cap a l'oblit.
No hi ha res a discutir sobre açò.
Al blog Phogotraphy es preguntaven per què s'està usant una fotografia retocada per a posar en relleu les desgràcies dels refugiats sirians :
Aquesta fotografia impactant mostra la refugiada siriana Rukhsan Muhammed, que va ser rescatada de la costa de Turquia al 2013, després que tombara el vaixell en què viatjava amb el seu fill.
No cal fer una anàlisi professional de la imatge per a saber que se li ha afegit, sense molta cura, un vel blanc, fent ús dels recursos digitals.
El moment capturat és d'absoluta desesperació, sense cap dubte, sobretot quan després que es fera la foto ens assabentàrem que Rukhsan havia sigut a l'aigua amb el seu fill d'un any, que va ser emportat i ofegat pels forts corrents.
Per què trivialitzar aquesta terrible situació dibuixant un vel per a protegir la humiltat d'aquesta pobra dona?
És important la seua vestimenta?
Aquesta és l'explicació de la fotografia:
És clar que darrere de la roba hi ha un ésser humà, una mare que ha perdut el seu xiquet i quasi també la seua vida.
Volem preocupar-nos per aquesta persona i saber si ha sobreviscut per a contar la seua tragèdia.
En la sèrie d'imatges de l'agència Anadolu podem veure com, afortunadament, Rukhsan va ser rescatada i el que ara ens sorprén no és la història de supervivència, sinó la informació detallada de la seua vestimenta.
Ara podem veure clarament que va vestida com nosaltres, a l'estil occidental.
Mentre la creixent xenofòbia predomina a Europa, pot haver-hi una altra forma més eficaç de descobrir la nostra compassió: fer veure al món que tots som iguals.
Els refugiats que arriben a Europa escapen al destí de 320.000 sirians que han mort a Síria des que va començar la guerra al seu país fa quatre anys.
Ho han arriscat tot per tindre un futur per a ells i per als seus fills.
Haurien de ser jutjats per aspirar a viure?
São Paulo serà la seu del Fòrum Social Mundial de les Migracions en 2016
En 2014, el Fòrum es va celebrar a Johannesburg.
En 2016, Brasil tornarà a acollir l'esdeveniment.
Crèdit: Rodrigo Borges Delfim/MigraMundo
En la ciutat més gran d'Amèrica del Sud, en un lloc on la història està íntimament lligada amb la migració, el proper any 2016, serà São Paolo la ciutat que acollirà la setena edició del Fòrum Social Mundial de les Migracions (FSMM o WSFM per les sigles en anglès).
La noticia es va emetre a través del Comitè Internacional de la FSMM, els organitzadors de l'esdeveniment.
Aquesta serà la segona vegada que la llar del Fòrum de les Migracions sigui a Brasil.
Anteriorment, a Brasil es va celebrar en 2005 la primera edició de la FSMM, a Porto Alegre, la ciutat que també va acollir la primera gran edició anual del Fòrum Social Mundial en 2001.
Des de l'èxit en 2005, les edicions bianuals més petites del Fòrum Social Mundial de les Migracions van tenir lloc a Madrid, Espanya, (2006 i 2008); Quito, Equador (2010); Manila, Filipines (2012) i Johannesburg, Sud-àfrica (2014).
«El Fòrum representa un reconeixement de la lluita dels moviments socials durant molts anys a la ciutat, sobretot, la dels immigrants, que estan prenent cada vegada més rols de lideratge.
Crec que els immigrants seran els actors clau en aquest procés», ens conta Paulo Illes, coordinador de la política d'immigració per al municipi de São Paulo i membre del comitè organitzador del Fòrum.
Les dates exactes i el lloc encara no s'han determinat, però l'esdeveniment està previst per a mitjans del 2016.
El lema de la nova edició de la FSMM serà: «Els migrants: la construcció d'alternatives al desordre i a la crisi mundial del capital» (Migrants: Construindo Alternatives Davant desordem i à crisis dels capital global fer, en portuguès).
Un diari mexicà publica una edició en llengua maia
Imatge de l'edició de "La Jornada Maya" a Mèxic publicada a Twitter per @YUCATANALMINUTO.
"La Jornada", un dels diaris més importants a Mèxic, ha publicat recentment una edició on hi apareix contingut traduït a la llengua maia.
Aquesta edició serà diària i es publicarà a Mèrida, capital de l'estat del Yucatán, al sud-oest de Mèxic.
Segons l'Institut Nacional d'Estadística, Geografía i Informàtica (INEGI), el maia, amb uns 800.000 parlants, és la segona llengua indígena més parlada del país, després del náhuatl.
La població que avui en dia encara usa el maia es troba als estats mexicans del Yucatán, Campeche, Quintana Roo, Tabasco i Chiapas.
La mateixa font indica que al país hi ha uns 6,6 milions de persones que parlen alguna llengua indígena, cosa que el 2010 representava el 6,5% de la població mexicana, i que també deixava veure una disminució des del 1930, on aquesta població fregava el 16% de la població.
El maia també es parla a Belize i a Guatemala.
És una part del llegat de la cultura maia, famosa per la seva riquesa literària i arquitectònica per construccions com el Tikal a Guatemala i el Chichén Itzá a Mèxic.
Així és com "La Jornada" va definir la seva edició maia:
Un mortal terratrèmol de 7.5 graus sacseja el sud d'Àsia
La regió de Hindu Kush, on es situa l'epicentre del terratrèmol.
La cadena muntanyosa travessa principalment Afganistan i Pakistan.
Imatge de Flickr per part de LensNMatter.
CC BY
Actualitzat: 8:30 a.m.
GMT Dimarts, 27 octubre, 2015
Un potent terratrèmol va colpejar de matí el nord d'Afganistan, amb tremolors que es van sentir també a Pakistan i a l'Índia.
Amb una magnitud de 7.5, es va produir en la regió muntanyosa de Hindu Kush, a 45 km al sud de Jarm, Afganistan, tal com indica l'informe del Servei Geològic dels Estats Units.
Segons la BBC, el terratrèmol deixa un nombre de morts superior a 200 en Pakistan.
Alguns canals de notícies locals han indicat un total de 231 morts i un miler de ferits.
Hi ha hagut 33 morts al menys en Afganistan.
Les escoles de les regions afectades seguiran tancades el dimarts 27 d'octubre, ja que segons mitjans locals poden haver-hi possibles rèpliques:
El institucions acadèmiques de les regions afectades seguiran tancades demà #earthquake pic.twitter.com/Tjv3F9AnGf— JAAG TV (@JaagAlerts) 26 d'octubre de 2015
Desprès del terratrèmol, els comptes de testimonis van començar a inundar Internet, així com condolences procedents de tot el món:
#AFG Una de les experiències més aterradores.
Estava a l'interior d'un edifici durant el terratrèmol, ho he notat. — Bilal Sarwary (@bsarwary) 26 d'octubre de 2015
S'ha sentit un tremolor vertaderament fort a #Kabul - no molt llarg afortunadament.
He tingut por durant eixos moments.
Tot bé ara. #Afghanistan — shaimaa khalil BBC (@Shaimaakhalil) 26 d'octubre de 2015
Sembla que el terratrèmol ha arribat també a Pakistan.
Ha durant un poc.
Pànic, tall de llum a #Kabul#KabulQuake — Ahmad Shuja احمدشجاع (@AhmadShuja) 26 d'octubre de 2015
#Karach Edifici d'oficines evacuat després que el terratrèmol de 7.7 sacsejara Pakistan pic.twitter.com/SIVPH9sxo9— Imran Ghazali (@ImranGhazaliPK) 26 d'octubre de 2015
Metro Metro #Rawalpindi en el moment del terratrèmol a Pakistan pic.twitter.com/AjFhFHKE01— Arshad Sharif (@arsched) 26 d'octubre de 2015
Molts usuaris de Twitter van difondre missatges sobre com mantenir-se fora de perill durant un terratrèmol.
Ací teniu alguns consells bàsics per a terratrèmols: https://t.co/lVJguRNXidpic.twitter.com/Lz2iNPXAyO— Zarrar Khuhro (@ZarrarKhuhro) 26 d'octubre de 2015
Què fer durant un terratrèmol.
Per favor, compartiu.
Imatge via @iqrabashir482pic.twitter.com/vM1tl8icLp— Ali Salman Alvi (@alisalmanalvi) 26 d'octubre de 2015
El Primer Ministre hindú, Narendra Modi, i el President afgà, Ashraf Ghani, també van es van expressar en els mitjans socials després del terratrèmol.
Mentrestant, el Primer Ministre de Pakistan, Nawaz Sharif, va dir en roda de premsa que havia suspés el seu viatge a Londres i que anava a estar de tornada en Pakistan molt prompte.
He parlat amb el Primer Ministre Nawaz Sharif i li he expressat les meues condolences davant la pèrdua de vides per culpa del terratrèmol.
Li he oferit tota la assistència possible per part d'Índia. — Narendra Modi (@narendramodi) 26 d'octubre de 2015
Rese per les víctimes del fort terratrèmol de hui a Afganistan i a la regió.
Estem avaluant la situació.
L'operació de rescat i auxili està en marxa. — Ashraf Ghani (@ashrafghani) 26 d'octubre de 2015
Una pàgina web pakistaní ha realitzat una línea del temps amb els terratrèmols més mortífers dels últims 30 anys.
El de hui ha sigut, no obstant això, un dels que més fort ha colpejat Pakistan.
Aquest vídeo pujat en Facebook mostra com es movia un ventilador de sostre quan el terratrèmol ha colpejat Pakistan durant el matí.
Alguns testimonis han contat a canals de notícies en televisió que havien notat com tremolava la terra sota els seus peus durant molts segons.
S'ha sentit un fort tremolor en F11 Islamabad.
Els edificis han sigut evacuats.
La gent cridava Al·là o Akbar. — Syed Ali Abbas Zaidi (@Ali_Abbas_Zaidi) 26 d'octubre de 2015
Un important terratrèmol ha colpejat Pakistan, la nostra terra.
Les nostres pregàries i pensaments estan amb les famílies. Que Al·là ens protegisca.
Amén. — Saeed Ajmal (@REALsaeedajmal) 26 d'octubre de 2015
El terratrèmol ens culpa pels nostres pecats, resem l'Astaghfar i demanen a Al·là pel perdó dels nostres pecats. De fet Al·là és el millor oient. — Sumaira Jamil (@real_sumaira) 26 d'octubre de 2015
He sentit sobre un terratrèmol massiu en Pakistan, Afganistan i Índia. Resem perquè tots estiguen fora de perill i bé.
Que Al·là s'apiade de nosaltres. — Fakhr-e-Alam (@falamb3) 26 d'octubre de 2015
Després del terratrèmol, les xarxes de telèfons, mòbils i Internet es van quedar bloquejades en alguns llocs:
Durant vint minuts la xarxa de mòbils s'ha quedat col·lapsada desprès del terratrèmol a Delhi. Em fa por pensar què passarà quan un desastre així ens colpeje a nosaltres. — InimitableIndian (@skv_india) 26 d'octubre de 2015
Xarxa de mòbils no disponible #earthquake— Azeem Wyne (@AzeemWyne) 26 d'octubre de 2015
Les torres de telecomunicacions no es col·lapsen tan fàcilment.
Les xarxes no estan disponibles per culpa d'un bloqueig considerable de les línies (bloqueig del canal TCH) #ProTip— Faisal Ahmad Jafri (@faisalahmadj) 26 d'octubre de 2015
Xarxa de mòbils reparada a #srinagar— Aakiz Bhat (@bhataky) 26 d'octubre de 2015
És normal, tenint en compte l'escala del terratrèmol, que la gent cride als amics i familiars el més aviat possible, fet pel qual la xarxa de mòbils iPAK està greument congestionada — Hassan Khan (@hassan_k82) 26 d'octubre de 2015
Google va anunciar que va estendre el servei de Busca de Persones a Pakistan i Afganistan després del terratrèmol:
Si desitja localitzar a algú o informar de la situació d'una persona, utilitze la Busca de Persones de Google per tal d'ajudar a trobar als desapareguts. #Earthquakehttps://t.co/ICOmk2uC7l— AZ _BAR_ علی زین (@alimaan) 26 d'octubre de 2015
A més de Google, la gent també ha començat ha indicar en Facebook que estan fora de perill per tal d'informar a amics i familiars.
Facebook ha introduït 'Indica que estàs bé' per al terratrèmol d'Afganistan, Pakistan i Índia pic.twitter.com/vNlnGkj0SL — Shiraz Hassan (@ShirazHassan) 26 d'octubre de 2015
Una pastera navega per l'Spree davant del parlament alemany
Els delegats del parlament alemany en una pastera sobre el riu Spree.
Foto: Chris Grodotzki / jib collective per SeaWatch, amb la seva autorització.
El dia 14 d'octubre els delegats del parlament alemany van poder experimentar què se sent quan es comparteix una pastera amb cent persones més.
La iniciativa Sea-Watch va voler acaparar l'atenció cap a la situació dels immigrants al Mediterrani a través d'aquesta insistent acció.
Els delegats que estaven disposats a participar-hi es van reunir a la riba de l'Spree per enfilar-se al bot pneumàtic.
Lisa Paus, delegada del partit "Els verds" va tuitejar:
Metges sense Fronteres informen sobre #seawatch i les horribles impressions que viuen els que treballen per salvament marítim #refugeeswelcome
Sea-Watch va explicar al seu web que la campanya es duia a terme al començament de la segona fase d'armament de la missió "Sophia", que va dirigida als traficants de persones.
El parlament alemany ha acordat recolzar la missió amb 950 soldats.
Sea-Watch té l'objectiu de salvar vides al Mediterrani i fins ara han pogut salvar a 2.000 persones en perill al mar.
Mentrestant, els Estats Units estan únicament centrats en la seguretat fronterera i en lluitar contra els traficants des que es va iniciar l'operació "Mare Nostrum".
No tots els delegats van participar en l'activitat.
Paus va elogiar l'acció i va criticar Seehofer, representant del partit CSU (Associació Social Cristiana):
Absolutament macabre i de mal gust, #seawatch juga amb els delegats en un riu segur com l'Spree davant del #DBT (parlament alemany) en una pastera
Sea-Watch va donar a conèixer que començaran a treballar a Lesbos:
Per la via legal.
Ara!
Discurs i notificació: #SeaWatch començarà missions de salvament i reconeixement a #Lesbos.
Arran dels atacs de París, alguns africans es pregunten si totes les vides humanes tenen el mateix valor
Rebels que s'entrenen a la República Centreafricana.
Fotografia de l'usuari de Flickr hdptcar, sota llicència Creative Commons.
Després dels atacs del 13 de novembre, que van provocar com a mínim 129 víctimes a París, França, un gran nombre d'usuaris de Facebook d'arreu del món van mostrar la seva solidaritat amb el país aplicant el filtre de la bandera francesa a la seva foto de perfil.
Molts africans en línia es van unir a la resta del món i van fer el mateix per expressar simpatia i solidaritat amb França.
Això no obstant, n'hi va haver que no van defensar aquest gest i ho van argumentar dient que els atacs a Àfrica no reben prou simpatia global o, ni tan sols, local.
Un usuari de Facebook, per exemple, va voler saber per què, després que els militants de Boko Haram causessin 200 víctimes al país, no hi va haver una inclinació semblant a l'hora d'aplicar un filtre amb la bandera de Nigèria a les fotos de perfil dels usuaris.
La mort i destrucció a les mans dels grups militants
L'Àfrica subsahariana ha patit la part que li correspon quant a violència d'organitzacions motivades políticament o religiosament i que han causat milers de víctimes.
La majoria d'atacs són de grups militants com Boko Haram, a Nigèria i a la República del Camerun; Aix-Xabab, a Somàlia, Kènia i Uganda; l'Exèrcit de Resistència del Senyor, a Uganda, al Sudan del Sud i a la República Centreafricana; i els militants de Séléka, a la República Centreafricana.
Per exemple, el 2 d'abril del 2015, els militants d'Aix-Xabab van atacar la Universitat de Garissa, a Kènia, i van causar la mort de 148 estudiants.
I el 21 de setembre del 2013, el mateix grup va atacar el centre comercial Westgate, a Nairobi, Kènia, i va causar 67 víctimes.
A l'abril del 2014, Boko Haram va segrestar 276 nenes escolars a Chibok, Nigèria, i es va generar una campanya global amb l'etiqueta #BringBackOurGirls (torneu-nos les nostres nenes).
Al juliol del 2015, el mateix grup va causar, com a mínim, 200 víctimes a Kano, Nigèria.
A començaments d'aquest any, Amnistia Internacional va descriure un atac brutal de Boko Haram a Baga, un poble a Nigèria, com a «la matança amb més víctimes dels últims anys».
La controvèrsia oscil·la entre 150 víctimes, segons els càlculs oficials, i 2.000 víctimes, segons fonts independents.
L'atac es va produir aproximadament al mateix temps que el tiroteig a la seu de Charlie Hebdo a París, França.
Després de l'atac nigerià, l'autor de Global Voices Nwachukwu Egbunike va preguntar: «Per què la matança a Baga no ha originat tants titulars com l'atac a Charlie Hebdo?».
El 2014, dels 10 països amb més víctimes a causa «d'activitats terroristes», quatre es troben a Àfrica.
Nigèria ocupa la segona posició, abans d'Afganistan, però després d'Iraq.
«Rebutjo reconèixer que alguns humans són més especials que la resta de nosaltres»
L'usuari de Facebook Sen John Ayokunle Falodun, establert a Nigèria, va expressar la seva oposició al gest francès sobre la bandera:
Trobo molt estrany que tot d'un plegat la gent expressi el seu condol per França modificant les amb la bandera francesa.
I m'he començat a preguntar el següent: valorem més les vides de les menys de 200 víctimes de París que no pas els milers de víctimes que va causar Boko Haram?
Quants francesos veiem que facin servir la bandera nigeriana com a i després expressin el seu condol per Nigèria quan ataca?
Quants de nosaltres hem expressat el nostre condol per Nigèria com a conseqüència dels atacs de ?
Comença a ser hora que Àfrica i els africans es despertin per ser considerats, principalment, nigerians.
Crec que el complex d'inferioritat és el responsable d'això.
No em mal interpreteu, estic totalment en contra del terrorisme i estic dolgut pel que ha passat a París, però penso que a la meva gent li falta voluntat.
En tan sols un dia, Boko Haram va causar més de 200 víctimes a Kano. Nigèria no tenia una bandera?
Em pregunto per què ens agrada prendre medicaments pel mal de cap dels altres.
Boko Haram ens està matant a tots... Ara bé, cap nigerià fa servir la nostra bandera o se l'embolica al cos.
La bandera francesa que s'utilitza arreu del món per mostrar solidaritat amb el país.
Foto de domini públic de la Viquipèdia.
Un altre usuari de Facebook, Kimario Pankrass, va dir:
Facebook recomana que la gent modifiqui la foto de perfil amb la bandera francesa, cosa que faria per donar suport a les víctimes, però en té una per Beirut, al Líban, on una bomba ha causat víctimes fa 24 hores? Què passa amb els atacs constants de Boko Haram al nord-est de Nigèria?
La vida d'un simple granger a Nigèria, els afroamericans a Carolina del Sud, un banquer a Beirut, un turista rus i els francesos aficionats als concerts haurien i han de ser valorats de la mateixa manera que la vida d'un nen a Cisjordània.
El món té un doble estàndard hipòcrita, si us plau, no hi jugueu.
El que va passar a París és menyspreable, però també ho és el que havia passat a Beirut amb prou feines 24 hores abans.
Suggereixo que els europeus modifiquin la foto de perfil amb la bandera francesa, els africans canviïn la bandera pel verd i blanc (bandera nigeriana), i els d'Orient Mitjà canviïn la foto pels colors del Líban.
Si no, potser podríeu canviar la foto de perfil per una imatge del món i així expressar que voleu un món millor.
Pau a tot el món.
Adamu Chiroma va compartir un article sobre Reno Omokri que va difondre's ràpidament i que citava l'ajuda que havia rebut l'expresident nigerià Goodluck Jonathan.
L'ús de la bandera francesa a les fotos de perfil, segons Omokri, mostra que els africans i asiàtics tenen una «autoestima baixa»:
Segons el clergat, el «terrorisme és malvat i condemnable.
Però no només hauríem de plorar quan això passa a les nacions riques.
Ho hauríem de tractar de la mateixa manera a qualsevol lloc que passi una cosa així.
Em compadeixo de França, però per què els africans i asiàtics posen banderes franceses als seus perfils, en lloc de les banderes de les seves nacions, quan els terroristes ataquen els seus països?
Les vides franceses són més importants que les vides dels seus germans i germanes, víctimes diàries de terroristes que s'han criat als seus països, com els grups satànics Boko Haram i Aix-Xabab?».
«Vivim en un poble global»
Olateju, que va comentar sobre els arguments d'Omokri contra de l'ús de la bandera, va pensar que l'exajudant presidencial és curt de vista:
França i París són tan importants perquè són el pilar principal de l'esperança, la llibertat, les oportunitats i la civilització per al món, i, en particular, per a la seva gent.
Què han fet països com Àfrica per proporcionar el mateix per a la seva gent?
Suposo que diries que res.
Aquests països han estat destruïts per la corrupció, mala administració i durant molts anys, mals líders.
Quan la gent adinerada es posa malalta a Nigèria o, fins i tot, a Àsia, corren cap a Occident per rebre tractament.
Ni tan sols poden rebre tractament en els hospitals dels seus països perquè no confien en el sistema sanitari.
Aquesta és la raó per la qual les ciutats com París, Londres, Nova York, Brussel·les, Suïssa són importants . Quan va segrestar les nenes a Maiduguri , es va demanar a França, Gran Bretanya o Estats Units que proporcionessin recursos per ajudar a salvar-les? Per descomptat que no.
Ho van fer tot sols.
Altres usuaris de Facebook com Izuchukwu Justin, de Nigèria, no van veure res de malament amb el gest.
Izuchukwu Justin va destacar que Facebook no ha forçat ningú a fer servir la bandera francesa:
Això NOMÉS és per expressar solidaritat amb FRANÇA. Si no ho voleu fer, em refereixo a modificar la foto de perfil i voleu mostrar solidaritat en la vostra ment, però no a Facebook, ENDAVANT!!!!
A més, si decidiu no mostrar solidaritat o expressar les vostres condolences, va a compte vostre!
D'acord?
A la pàgina web de notícies Zambia Reports, Peter Adamu va anomenar «pensament primitiu i hipòcrita» a la crítica sobre la foto de perfil amb la bandera francesa.
Va argumentar que els actes de violència no discriminen quant a la nacionalitat, però apunten a qualsevol a la vista, així com també al fet que França i altres països occidentals han proporcionat molts recursos i ajuda.
Va destacar que, als països occidentals, moltes persones van participar en la campanya #BringBackOurGirlsals i, encara que no hi participessin:
Encara que França i altres nacions europees no mostressin simpatia amb les víctimes africanes, dos errors no sumen un encert.
A més, la nostra cultura africana respecte molt les víctimes independentment dels seus orígens!
Tots estem units i vivim en un poble global, per tant, ajudem-nos els uns als altres sense tenir en compte els nostres orígens!
Cinc dades sobre el Dia dels Difunts a Mèxic
Altar realitzat per un estudiant en la Ciutat Universitària de San Francisco.
Fotografia de Lupita Peimbert.
Per tot arreu als Estats Units, la gent commemora el 2 de novembre com el Dia dels Difunts, una celebració mexicana que honra aquells que ja no estan amb nosaltres i que ens fa pensar en la mort d'una manera diferent.
L'exquisida estètica d'aquesta tradició — calaveres decorades, flors, elaborats altars — ha seduït els americans i s'ha convertit en una de les disfresses més populars durant Halloween.
La cultura del pop també ha fet contribucions a aquestes vacances, com les pel·lícules El llibre de la vida, del director mexicà Guillermo del Toro, i el pròxim film de Pixar, Coco.
Diverses empreses interessades en el ampli mercat hispànic als Estats Units han incorporat la celebració del 2 de novembre als seus esforços de màrqueting i de relacions comunitàries.
Per exemple, la cadena de supermercats Trader Joe's decora algunes de les seues botigues amb calaveritas (calaveres decorades) i ven flors zempazuchitl (calèndules), entre altres productes.
Vi per al Dia dels Difunts! @ Trader Joe's http://t.co/IhnhnARS— Andie Mills (@AndieMills) 28 de setembre de 2012
El doodle de Google d'aquest dia estava fet amb paper picat, decoració típica per a les festivitats mexicanes.
«Difret», la història d'una valenta xiqueta etíop i dels advocats que la salvaren
Tizita Hagere (dreta) interpreta el paper d'una nena de 14 anys, Hirut Assefa, en Difret.
Crèdit: Truth Aid Media.
Aquest article i reportatge de ràdio fet per Joyce Hackel i Julia Barton per a The World va aparèixer originalment en PRI.org el 22 d'octubre de 2015 i es torna a publicar ací com a part d'un acord per compartir contingut.
La paraula «difret» té molts matisos de significat en amhàric, la llengua d’Etiòpia: pot significar «atrevir-se» o «tenir coratge», però també «ser violada».
Com indica el seu mateix títol, la pel·lícula Difret representa moltes coses: és una obra de ficció inspirada en una història real de valentia i canvi; és una de les poques pel·lícules de 35 mm feta a Etiòpia; ha tingut molt de ressò gràcies a la seua productora executiva, Angelina Jolie Pitt.
Però sobretot, la pel·lícula ens descriu una pràctica tradicional a través de l'experiència d'una noia espantada, atrapada en un remolí fora del seu control.
Difret està basada en la història d'Aberash Bekele (anomenada Hirut en la pel·lícula), una xiqueta etíop que va ser segrestada per homes a cavall i emportada lluny de la seua aldea.
Tot ocorre el dia que la petita passa a l’institut: el seu captor, que no ha aconseguit el permís de son pare per casar-se amb ella, insisteix que, d'acord a una tradició coneguda com a telefa, té el dret de casar-se amb ella.
Però Aberash es defensa i li causa la mort de forma accidental.
Serà aleshores condemnada a pena de mort fins que una advocada, Meaza Ashenafi, intervindrà per defensar-la.
Al moment on els esdeveniments tenen lloc, el 1996, la nació sencera es mostra expectant davant la resolució d'aquest drama.
«Es va tornar a parlar del segrest per tot arreu», recorda Meaza Ashenafi hui.
«Era una cosa assumida per tots, sobretot al sud del país, on feia anys que se segrestaven dones.
Ningú no qüestionava aquesta tradició.
Però el cas d'Aberash va obrir novament la discussió i el diàleg».
Dos anys abans, Ashenafi havia creat l'Associació d'Advocades, que lluitava pels drets de les dones d'acord amb la llavors nova Constitució d'Etiòpia.
Escena de Difret que mostra el segrest a cavall de la protagonista.
Crèdit: Truth Aid Media
Difret es va veure als cinemes d’Addis Ababa durant sis setmanes.
Quan els realitzadors volgueren portar la pel·lícula a l'estranger, varen acudir a Angelina Jolie, coneguda defensora dels drets de les dones a l'Àfrica.
«Una pel·lícula africana en llengua estrangera té un llarg camí per recórrer fins trobar un públic», admet el cineasta Mehret Mandefro.
«Comptar amb el suport d'Angelina Jolie ens va ajudar... a arribar a gent a qui no haguérem pogut arribar altrament».
Malgrat el suport de renom i l'èxit de Difret, Ashenafi i Mandrefo diuen que encara tenen molt de treball per davant: s'estima que almenys el 20 per cent dels matrimonis al sud d'Etiòpia es contrauen a través d'alguna forma de telefa.
«Açò s'ha d’acabar», diu Ashenafi.
«No podem tolerar-ho ni un minut més».
Pel que fa la protagonista de la pel·lícula, Mandrefo diu que la vida de la jove no ha sigut fàcil. «Després del segrest, no se li va permetre tornar al seu poble o amb la seua família.
Va ser acollida a un internat, i més tard va decidir canviar de nom i anar-se’n d’Etiòpia.
Però no fa molt que ha tornat i treballa per combatre la telefa, amb l'esperança que cap xiqueta haja d'enfrontar, com ella ho va fer, una prova tan dura».
Dóna les gràcies a l'Imperi otomà per aquest taco que menges
Tacos al pastor del Restaurant mexicà Carmela's, a Beaumont, Texas.
Crèdit: Randy Edwards/CC BY-NC-ND 2.0
Aquest article i informe radiofònic de Deena Prichep i Daniel Estrin per The World va aparèixer originalment a PRI.org el 7 de maig del 2015, i es publica aquí com a part de l'acord d'intercanvi de continguts.
Al Supermercat Mèxic de Portland, a Oregon, pots trobar-hi un ast giratori amb carn de porc rostida amb picant i ceba, impregnat de grassa i de sabor.
Si en talles unes tires i les poses dins d'una tortilla obtindràs un taco al pastor, el menjar de carrer clàssic a Mèxic.
Hi ha una escena similar a l'altra banda del món, a Jerusalem.
Al restaurant Al Waary hi ha un rostidor, un ast vertical amb carn condimentada amb vinagre picant fent voltes prop d'unes flames.
Si se'n tallen unes tires i es posen dins d'una pita, obtindrem un xauarma: el menjar de carrer per excel·lència de l'Orient Mitjà.
Si creus que aquests apreciats plats podrien estar relacionats, tens tota la raó.
Anem seguint el rastre d'aquests menjars de carrer per treure'n l'entrellat; comencem per Jerusalem.
«El xauarma és molt, molt interessant», diu Ali Qleibo, un antropòleg palestí, assegut davant del local de shawarma Al Waary.
L'origen de la paraula «xauarma» prové de la paraula turca çevirme, que significa «girar».
Ali Qleibo, un antropòleg palestí, davant la parada de xauarma Al Waary, a Jerusalem.
Crèdit: Daniel Estrin.
Publicat amb l'autorització de PRI.
Podem trobar versions del xauarma a qualsevol lloc de l'Orient Mitjà, on l'Imperi otomà un dia hi va regnar.
«Els turcs l'anomenen "döner kebab"; els grecs en diuen "gyro"; els iraquians "kas"», diu Qleibo.
«Això demostra la influència omnipresent de l'Imperi otomà; tots els territoris que van ser sotmesos pels otomans mengen xauarma tot i que l'anomenin d'altres maneres».
Per descomptat que no tota la gent que formava part de l'Imperi otomà va quedar-se en aquells territoris.
Prop de 36.000 persones sota el domini otomà van marxar a Mèxic, la majoria de finals del segle XIX fins a principis del segle XX.
«La gent va venir des de molt lluny, com per exemple des d'Egipte.
Fins i tot hi ha gent que va venir de l'Iraq», diu Theresa Alfaro-Velcamp, professora d'història a la Universitat Estatal de Sonoma, que ha seguit el rastre de la migració dels habitants de l'Orient Mitjà cap a Mèxic.
«La majoria va venir des de Llevant, tal com s'anomenava en aquella època el que avui en dia seria el Líban i Síria».
Els que emigraven van marxar pels motius habituals: oportunitats econòmiques, eludir el servei militar obligatori i escapar de la violència sectària.
Quan van arribar, també van portar la seva manera de cuinar.
«Cap el 1930 ja hi havia restaurants que servien xauarma», diu Jeffrey Pilcher, historiador i autor del llibre Planet Taco.
Un sandvitx de xauarma a Jerusalem.
Intercanviem corder per porc, i pa de pita per una tortilla, i obtindrem el clàssic mexicà taco al pastor.
La cuina va anar evolucionant: «Durant els anys seixanta, els fills dels immigrants libanesos nascuts a Mèxic... van començar a obrir els seus propis restaurants i això ha creat un tipus de cuina híbrida», diu Pilcher.
«Utilitzen la tecnologia amb la que es van criar als restaurants libanesos, l'ast vertical, però en comptes d'utilitzar corder utilitzen porc», segons Pilcher.
«Ho deixen marinar en una salsa picant, que és el que li dóna aquell color distintiu, ho cuinen, ho serveixen i ho anomenen tacos al pastor».
El nom del plat «al pastor», és en si mateix una referència a la versió original del plat de corder de l'Orient Mitjà. El nom significa «a l'estil del pastor».
Després de la Segona Guerra Mundial, quan l'economia de Mèxic va créixer, els tacos al pastor es van traslladar dels poblets a les grans ciutats, i amb el temps també als Estats Units.
«Que aquest plat clàssic sigui una importació de l'Orient Mitjà relativament recent, no el fa un plat menys mexicà», afegeix Pilcher, l'historiador del taco.
«L'autenticitat no està encasellada a tot allò que prové dels antics asteques i maies», diu.
«Aquest significat de Mèxic es recrea contínuament en cada generació».
Tan si és corder com si és porc, tortilla o pita, Jerusalem o Portland, hi ha coses que no canvien: greix i foc, una bona dosi d'espècies, menjar ràpid, i saber apreciar la tradició.
El sexe mai no deixa de vendre.
Ni tan sols al Tadjikistan conservador
El Tadjikistan apaga els llums a la prostitució, o no?
Imatge de la Viquipèdia del barri vermell d'Amsterdam.
Només per a objectius representatius.
A mitjan octubre, el sexe va ser la qüestió prioritària de l'agenda conservadora del Tadjikistan, moment en què el govern va prendre mesures dràstiques quant a les prostitutes a causa de l'obertura del primer sex-shop en línia de l'estat, que va provocar tant emoció com desaprovació.
Segons les noves esmenes a una llei sobre prostitució, les prostitutes que siguin descobertes infringint la llei per segona vegada rebran penes més severes i s'enfrontaran potencialment a passar fins a dues setmanes a la presó.
Les mesures dràstiques de l'estat quant a les prostitutes es remunten almenys a l'any passat.
A la primavera i estiu del 2014, les autoritats van assaltar discoteques, restaurants i bars, hotels, i barris vermells a la recerca de prostitutes, avergonyint aquelles que detenien.
Els mitjans de comunicació radicals profans del govern també van declarar aquest any que les prostitutes portaven vels islàmics per cobrir les seves activitats, sense oferir proves convincents per a l'acusació.
Els clients de les prostitutes no se'ls pot sancionar en virtut de la llei del Tadjikistan, tot i que a la pràctica molts clients generalment paguen suborns perquè les seves cares no apareguin als telenotícies o a la pàgina web del ministeri de l'interior.
Com que la campanya pública en contra de la prostitució està fracassant del tot, els usuaris d'Internet Tadjiks no es posen d'acord sobre si unes sancions més dures donaran lloc a canvis en la situació.
Els comentaris sobre el tema van des de l'ira extrema:
Haurien de ser executades en virtut de la xaria.
Si no, tornaran a les seves tasques brutes al cap de dues setmanes.
...fins a peticions de clemència i comprensió:
Van anar al prostíbul perquè tenien una mala vida.
Altres comentaris, fins i tot aquells que defensen les prostitutes, van trair el patriarcat comú en els comentaris a Internet al Tadjikistan:
Si hi hagués bones feines al Tadjikistan ningú no aniria a treballar al prostíbul, això per descomptat.
Tothom vol tenir una bona vida.
Si les persones cultes no poden trobar feina amb bons salaris, com poden trobar feina els qui no tenen una educació?
Aquelles noies que diuen que preferirien netejar lavabos, només ho diuen.
Si estiguessin a la seva situació, també s'obririen de cames per menjar i vestir bé.
Altres comentaris desafiaven els diputats per veure la ironia de la llei que havien acabat d'aprovar:
Tinc una pregunta: com haurien de treballar aquestes dones per guanyar els diners per pagar les multes?
Com a reacció a aquesta llei, les prostitutes van apujar els preus dels seus serveis...
Poc més per vendre
El Tadjikistan s'ha enfrontat a reptes econòmics i socials difícils d'ençà que es va independitzar de la Unió Soviètica i que va esclatar la guerra civil el 1992 fins el 1997.
La corrupció generalitzada, la mala gestió, el tribalisme i una falta d'Estat del dret ajuden a la destrucció del país, que depèn més de les trameses de diners que els emigrants envien a casa que cap altre país al món.
Els temps difícils també han afectat el patró polític i econòmic de Rússia, la qual cosa ha provocat un efecte rebot.
Amb prou feines, fa poc el Tadjikistan va ser anomenat l'estat més vulnerable a la gana a la regió exsoviètica de l'Àsia Central.
La situació és especialment difícil per a les dones, els marits de les quals marxen a Rússia i més endavant sovint desapareixen sense deixar rastre, i a vegades es tornen a casar.
A una dona casada li resulta difícil tornar-se a casar, ja que els homes a la república de majoria musulmana tendeixen a demanar virginitat com a requisit previ al matrimoni.
Això inclús ha provocat un augment de proves de virginitat, la qual cosa s'ha proclamat com a base d'un matrimoni feliç.
La desesperació econòmica a l'estat ha provocat que algunes mares joves se suïcidin mentre d'altres escullen la prostitució, ja sia a casa o a Rússia.
L'usuari de Facebook Dilovar Munavvarov explica per què empresonar les prostitutes no farà que la situació canviï i augmenta els riscos significatius que ja afronten:
NO.
Augmentar les multes i empresonar-les empitjorarà la situació i podria desencadenar els resultats següents: (1) Per evitar ser detinguts, les prostitutes i els seus clients buscaran llocs remots, la qual cosa posarà en perill aquestes dones, ja que podrien ser maltractades, etc.; (2) Tothom intentarà que el procés s'acabi com més aviat millor.
Tindran menys temps per pensar en la protecció contra malalties infeccioses; (3) La policia tindrà més raons per abusar del seu poder, per exemple, pallisses, violència, suborns, xantatges, etc. i els detinguts i sotmesos a violència podrien ser acusats de prostitució; (4) Les prostitutes i els seus clients tindran menys coratge per demanar justícia i protecció en cas de violència.
Com et queixaràs de ser maltractat per la policia o un client si com a resultat obtens una multa de 200 dòlars o 15 dies a la presó?
Tertúlia
A l'octubre, la llei contra la prostitució va coincidir amb una desaprovació àmplia d'un sex-shop a l'estat, que s'ha obert recentment a Facebook.
Des d'aleshores, la pàgina de la botiga s'ha eliminat, despertant interès i crítiques.
Una dona, que va ser criticada per publicar la seva opinió positiva de la feina de la botiga, va concloure:
Sembla ser que els qui debaten aquest tema ara m'envien sol·licituds d'amistat a causa de la meva opinió positiva estimeu les vostres dones i tingueu-les com amigues!
Em conec tan bé els carrers de París com els de Beirut
Mems àmpliament difosos en solidaritat amb les víctimes dels atacs de París.
Provinc d'una comunitat francòcona i privilegiada del Líban.
Això vol dir que sempre he vist França com la meva segona llar.
Em conec tan bé els carrers de París com els de Beirut.
Només fa uns dies que era a París.
Han estat dues nits terribles de violència.
La primera es va endur les vides de 40 persones a Beirut; la segona, les de més de 120 persones a París.
També tinc clar que, per al món, les morts de la meva gent a Beirut no tenen tanta importància com les morts de la meva altra gent a París.
Nosaltres no tenim un botó a Facebook per dir que estem sans i estalvis.
Nosaltres no tenim declaracions de matinada dels homes i dones més poderosos del món i de milions d'usuaris a Internet.
Nosaltres no canviem les polítiques que afectaran les vides d'innombrables refugiats innocents.
No podria quedar més clar.
Dic això sense cap mena de ressentiment, només amb tristesa.
És dur adonar-te que, per tot el que s'ha dit, per tota la retòrica progressista que hem aconseguit crear amb la forma d'una aparent veu humana unida, la major part dels membres d'aquesta curiosa espècie encara quedem exclosos de les principals preocupacions del «món».
I sé que, dient «món», jo mateix estic excloent la major part del món.
Perquè és així com funcionen les estructures de poder.
Jo no importo.
El meu «cos» no li importa al «món».
Si morís, no passaria res.
Insisteixo, ho dic sense cap mena de ressentiment.
És senzillament un fet.
És un fet polític, sí, pero un fet, igualment.
Potser hauria d'estar una mica ressentit, però n'estic massa cansat.
Reconèixer això és molt dur.
Sé que sóc un afortunat perquè, quan mori, els meus amics i éssers estimats em recordaran.
Potser el meu blog i presència a Internet reuniran els pensaments de gent d'arreu del món.
Aquesta és la bellesa d'Internet.
I fins i tot això queda fora de l'abast de moltes persones.
Mai no havia entès tan clarament com ara el que Ta-Nehisi Coates va escriure sobre el cos negre d'Amèrica.
Crec que també hi ha una història per explicar sobre el cos àrab.
El cos nadiu americà.
El cos indígena.
El cos llatinoamericà.
El cos indi.
El cos kurd.
El cos paquistanès.
El cos xinès.
I molts altres cossos.
No hi ha només un cos humà, tot i que avui dia sembli que sí que n'hi hauria d'haver només un.
Potser això és una il·lusió.
Però potser és una il·lusió que val la pena mantenir perquè, sense ni tan sols aquesta vaga aspiració a la unitat, no tinc clar a quina mena de món viuríem ara.
Alguns cossos són globals, però la majoria resten locals, regionals, «ètnics».
El meu cor està amb totes les víctimes dels terribles atacs d'ahir i avui. El meu cor està amb tots aquells que patiran una greu discriminació com a resultat de les accions d'uns quants assassins en massa i del fracàs de la imaginació humana de veure's com una entitat unificada.
La meva única esperança és que puguem ser prou forts com per donar la resposta contrària a la que esperaven aquests criminals.
Vull ser prou optimista com per dir que ho estem aconseguint, sigui el que sigui el que calgui aconseguir.
Necessitem parlar d'aquestes coses.
Necessitem parlar de races.
Ho hem de fer.
Història animada de com la llengua cherokee s'ha adaptat a la tecnologia
Al llarg de la història, cada vegada que s'han introduït noves tecnologies de la comunicació a la societat, el poble cherokee s'ha assegurat que la seva llengua escrita s'hi adaptava.
Des de la impremta i la màquina d'escriure fins a les tecnologies digitals disponibles avui en dia, com els ordinadors i els telèfons intel·ligents, l'idioma cherokee és totalment funcional gràcies a l'ajuda dels defensors incansables i activistes.
La llengua cherokee és una de les varietats lingüístiques natives més utilitzades als Estats Units, es parla a les poblacions de Carolina del Nord i Oklahoma, així com a altres estats del país.
Actualment, ha crescut el nombre de persones que saben escriure la llengua cherokee amb sil·labari, que són caràcters que representen una síl·laba, però conservar i fomentar més parlants de la llengua escrita segueix sent una prioritat.
L'ús de la tecnologia ha estat una manera d'atraure un major interès envers la llengua.
Un nou vídeo d'animació produït pel Programa de Serveis Educatius de la Nació Cherokee i Tecnologia de la Llengua explica la història d'aquesta adopció de les noves tecnologies al llarg del temps.
Narrat per l'heroi cherokee Sequoyah, el primer que va crear el primer sil·labari cherokee el 1821, el vídeo presenta als espectadors alguns d'aquests avenços.
El Cherokee Nation Language Technology Program dóna suport als interessats a utilitzar el cherokee escrit amb un èmfasi especial en la tecnologia digital.
El seu objectiu és crear "solucions innovadores per a l'idioma cherokee en totes les plataformes digitals, que inclouen telèfons intel·ligents, ordinadors portàtils, ordinadors de sobretaula, tauletes digitals i xarxes socials."
Al seu web trobareu disponibles recursos, com ara un glossari de neologismes per als termes relacionats amb la tecnologia, dissenys de teclat i fonts.
Les tecnologies de la comunicació estan en constant evolució, i si la història serveix d'indici, l'idioma cherokee seguirà evolucionant juntament amb elles.
Je Ne Regrette Rien: L'odiat expresident del Kirguizistan no demana perdó al seu nou llibre
Kurmanbek Bakiyev, expresident de Kirguistan.
Imatge de Viquipèdia.
Kurmanbek Bakiyev, el segon del dos presidents del Kirguizistan exiliats, ha publicat un nou llibre, en el qual s'absol de tota culpa relacionada amb el govern esguitat per la corrupció i per una sangonenta violència política que va derivar amb la mort de més de 500 persones.
Aidia Kasymalieva, destacada periodista d'aquest país d'Àsia central, va respondre el 4 de novembre a aquest llibre, titulat Dolor, amor i esperança: el meu Kirguizistan; per mitjà d'un blog a l'important portal de notícies Akipress.
La periodista recorda que en 2011 va entrevistar el primer president fugitiu del país i predecessor de Bakiyev.
Akayev, l'exfísic que es va fer amb el control del país després de la independència, va ser derrocat durant la revolució de la «Tulipa» en 2005 i comparteix amb Bakiyev la manca de penediment:
En 2011, mentre treballava a Moscou com a corresponsal de la ràdio «Azattyk» me preparava amb nervis per a una entrevista amb l'expresident del Kirguizistan, Askar Akayev.
Em semblava que anava a ser una de les entrevistes més memorables de la meua carrera i de ma vida Van parlar durant una hora més o menys.
De tant en tant, amb la tossuderia i la imprudència de la joventut, repetia la mateixa pregunta: volia demanar perdó al poble del Kirguizistan?
En canvi, Askar Akayev va acusar a tots aquells el nom dels quals va poder recordar, però no a sí mateix.
Em va afectar aquell ego humà — com es pot evadir una persona del sentiment de culpa i demanar perdó simplement?
Pendechilik és una paraula kirguís que significa feblesa humana.
Ara, quan apareixen a les notícies entrevistes anuals amb Askar Akayev, jo ni les llig.
Què pot dir que siga interessant o nou si segueix sense penedir-se?
El règim d'Akayev també es va veure entelat per suborns, nepotisme i per la sang, sobretot quan sis persones van morir durant un enfrontament entre manifestats i la policia en 2002.
Però aquesta violència empal·lideix al costat de la de Bakiyev, a qui se li atribueix el fet d'haver enviat per correu l'orella tallada d'un exdirector de gabinet que més tard va ser assassinat per partidaris.
No obstant això, l'autodescripció de Bakiyev es bastant diferent en les primeres pàgines del llibre, on escriu que somia amb «cimes coronades per la neu, llacs clars a les muntanyes, el pessigolleig de l'olor de la gespa de primavera i les primeres pluges, la sorprenent visió de les eternes i brillants geleres».
La verdad, escriu, fent l'ullet al llegat nòmada del país, és «amarga com el fum de la foguera d'un pastor».
Tal com va anotar Kasymalieva en una publicació recent a Facebook, potser que Bakiyev haja passat un temps reflexionant sobre els mals dels seus parents propers, com per exemple el seu germà major, Janysh, qui va supervisar els serveis de seguretat que van obrir foc contra els manifestants en 2010, o el seu fill Maxim, qui suposadament va adquirir enormes sectors d'una economia amb dificultats.
En canvi, pren el camí de l'autojustificació i manté que «l'errada més gran» de la seua carrera va ser nomenar en 2007 com a primer ministre a Almazbek Atambayev, actual president del país, a qui descriu com a un gandul amb tendència a beure.
Finalitza dient que la seua destitució en 2010 va ser organitzada per una «tercera força», la qual mai no anomena explícitament.
Kasymalieva remata l'article amb el desig que l'actual i futur presidents del país no passen el seu retir a l'estranger escrivint diatribes sobre antics rivals polítics, i que segueixquen l'exemple del tercer president, Roza Otunbayeva, qui va entregar el poder d'un mode pacífic i voluntari:
Que aquells que ens hem quedat darrere en aquesta costa, mirant el bot del fugitiu, resem per tal d'estar sempre orgullosos dels nostres presidents en el futur, presents i passats. per tal que no hi haja tantes tones d'amargura en els llibres dels expresidents.
Que caminen com a pensionistes pel bulevard Erkindik, i que els més joves formen una filera per fer-se selfies amb ells.
Per tal que al nostre eqüestre Roza Otunbayeva se li unixca el quart president Almazbek Atambayev amb esquís.
És açò realista?
Joves de la Commonwealth demanen als líders que deixen de parlar i que actuen
Assistents al Fòrum de Joves de la Commonwealth 2015 (CHOGM).
Fotografia de la pàgina de Facebook del CHOGM 2015
Els joves dels 53 estats membres de la Commonwealth es van reunir a Malta uns dies abans de la Cimera de Caps d'Estat de la Commonwealth (CHOGM, per les sigles en anglès), la qual va tenir lloc a la Valletta del 27 al 29 de novembre del 2015.
El fòrum, al qual van assistir més de 200 joves d'entre 18 i 29 anys, va començar el dissabte 22 de novembre del 2015 i va finalitzar el 26 de novembre del mateix any.
S'esperava que el Fòrum de Joves de la Commonwealth (CYF, per les sigles en anglès) d'aquest 2015 proporcionés solucions per presentar-les als caps d'estat per tal que actuen.
La major part dels participants estan cansats dels legisladors i dels líders que tracten mesures que mai es duen a terme.
El 60 % de la població de la Commonwealth (uns 2.300 milions de persones) té menys de 30 anys.
#WhatNext (Què és el següent) va ser l'eslògan principal del fòrum i es van utilitzar les etiquetes #WhatNext i #CYF2015 per tal de compartir els avanços del fòrum.
El Secretariat de Joventut de la Commonwealth va resumir l'esperit del fòrum de joves en Twitter:
«El silenci mai no guanya batalles.
No cauen del cel.
Es guanyen a base de pressions des de sota».- @anglufarrugia #CYF2015 #WhatNext
Malgrat els conflictes i les diferències sorgides actualment entre les nacions, els joves de la Commonwealth han escollit l'amistat i el treball en conjunt, tal com va assenyalar Mohammed Hoodh, jove líder procedent de les Maldives:
Els joves amics de #Malta i #Maldives treballen junts pel bé de tots. És #WhatNext #CYF2015 pic.twitter.com/JEun4txKQb
El treballador social i jove líder maltés Bugeja Georvin va demanar finançament per a les idees dels joves:
Invertiu en les nostres idees! Ara devem dur a terme accions pro-actives. Som els líders de hui en dia #CYF2015 #WhatNext @ComSecYouth pic.twitter.com/kf0ju3T61y
Mmanti Umoh, qui treballa amb la futura organització líder Global Shapers, situada a Nigèria, va escriure:
Aquesta batalla serà guanyada quan els joves es donen compte del seu potencial i rebutgen a ser utilitzats amb objectius negatius. #CYF2015#WhatNext
Donant suport al fòrum de joves, Marie-Louise Coleiro, presidenta de Malta, país amfitrió, va expressar la seua confiança en la gent jove:
Crec en el paper positiu i actiu i en les contribucions dels joves a l'hora de promoure el desenvolupament, la pau i la democràcia.#CYF2015
La comitiva reial marroquina atropella un espectador
El passat 19 de setembre, els marroquins van compartir enllaços a un vídeo on es veu un cotxe de la comitiva reial que porta el rei marroquí Mohammed VI atropellant un home a Tànger durant la visita del president francès François Hollande.
La Samia Errazzouki va tuitejar:
Imatges que mostren el protocol de seguretat reial atropellant un hombre a Tànger durant la visita de François Hollande.
Hollande era al Marroc en una visita de dos dies i va ser rebut pel rei marroquí Mohammed VI el dissabte.
El vídeo mostra un vehicle amb les portes obertes, durant una desfilada, que atropella un espectador moments després que el rei i el seu convidat passessin.
La multitud que els aclamava va començar a cridar.
El vídeo el va pujar la Tanja7.com a YouTube i ja l'han vist gairebé 400.000 vegades fins ara.
No es va aclarir què li va passar al vianant.
L’esmena estranyament ignorada, i del tot legal, sobre l’ús de la marihuana a Trinitat i Tobago
Tres quartes parts de tots els casos als tribunals inferiors de la República de Trinitat i Tobago impliquen possessió de marihuana.
Imatge de la bandera de la República de Trinitat i Tobago, de domini públic.
Fulla de cànnabis per Oren neu dag (CC BY-SA 3.0), via Wikimedia Commons.
Imatges remesclades per Georgia PopplewellPer Nazma Muller
El 28 de setembre, tres setmanes després d'unes eleccions generals aferrissades i molt disputades, la reforma de la Llei de cànnabis de la ONG C420 va amenaçar de demandar el Ministeri de Salut del país.
Colin Stephenson, director i cofundador de la C420, va dir que el Ministeri havia fracassat a l'hora de donar a conèixer que existeixen lleis quant a la possessió legal de marihuana a la República de Trinitat i Tobago, a l'hora de redactar reglaments sobre l'ús de la marihuana i d'explorar altres usos de la planta diferents a fumar-la.
Segons les esmenes realitzades l'any 2000 a articles de la Llei sobre drogues perilloses del país, el ministre de Salut pot concedir llicències per cultivar, importar, exportar, vendre i distribuir marihuana, i també pot elaborar disposicions reglamentàries per «usar, comprar, vendre o disposar de qualsevol droga perillosa per a fins mèdics o científics».
El maig del 2012, la C420 va sol·licitar al Ministeri de Salut una llicència especial per importar llavors de cànnabis i cultivar la planta, i el desembre del mateix any va rebre una resposta del director mèdic que exposava que atorgar una llicència com aquesta era competència del ministre.
La C420 també ha realitzat diverses sol·licituds per obtenir llicències de marihuana medicinal en nom de les persones amb afeccions mèdiques.
L'exprimer ministre de la República de Trinitat i Tobago Kamla Persad-Bissessar (al centre) amb els cofundadors de la C420 Natallee Stephenson (a l'esquerra) i Colin Stephenson (a la dreta).
Stephenson va manifestar a l'abril del 2015 que el primer ministre havia ordenat a l'exministre de Salut, el Dr. Fuad Khan, reunir-se amb el grup, però que la reunió mai no es va produir.
Les declaracions del Dr. Khan als mitjans de comunicació, quant a l'acció legal de la C420, suggereixen que el ministre no era conscient de les esmenes de la llei sobre drogues perilloses, a pesar que es van fer durant el primer mandat del seu partit polític (1995-2001).
La legislació actualitzada també ha sigut ignorada de manera misteriosa per les legions d'advocats que van guanyar honoraris astronòmics defensant clients als quals se'ls van cobrar factures d'acord amb la Llei sobre drogues perilloses.
D'ençà que aquesta llei va entrar en vigor fa 15 anys, mai no s'ha fet servir com a defensa en els milers de casos sobre possessió de marihuana que han estat obstaculitzant el sistema judicial del país.
A l'obertura del període judicial del 2013, el president del Tribunal Suprem Ivor Archie va reclamar la descriminalització de la marihuana i va tornar a al·ludir a la ridiculesa «d'empresonar persones per dues cigarretes de marihuana» a la cerimònia d'aquest any.
David Robinson, conseller de justícia criminal de la Crown Prosecution Service (Fiscalia General de l'Estat d'Anglaterra i Gal·les) també ha reclamat la descriminalització de la marihuana i ha suggerit que els policies multin la gent en lloc d'arrestar-la.
«Els tribunals estan molt ocupats, sobrecarregats de feina», segons va explicar Robinson al diari local Newsday.
«No hi ha cap altra solució lògica... El tribunal és un lloc increïblement car i que requereix temps per resoldre un litigi.
Has de dir que vols fer-te càrrec de tot, de manera que fas els tribunals enormes i els has de pagar, o limites els tipus de casos que entren als tribunals de pau».
LA MARIHUANA I LA LLEI DE LA REPÚBLICA DE TRINITAT I TOBAGO
La marihuana està classificada com a un estupefaent i substància psicotròpica d'acord amb l'article 11.25 de la Llei de drogues perilloses.
Qualsevol persona que sigui descoberta amb marihuana és culpable d'un delicte i és objecte, en sentència sumària (als tribunals de pau), d'una multa de 25.000 dòlars (3.900 dòlars estatunidencs), i de ser empresonada durant 5 anys.
En sentència condemnatòria (al Tribunal Superior de Justícia), la persona és responsable d'una multa de 50.000 dòlars (7.800 dòlars estatunidencs) i és empresonada durant un període superior a 5 anys, però inferior a 10 anys.
La possessió de marihuana per a fins de tràfic també es considera un delicte greu, i això succeeix quan algú té més d'un kilogram de marihuana, llevat que es demostri el contrari.
En sentència condemnatòria, la multa és de 100.000 dòlars (15.600 dòlars estatunidencs) o, en els casos en què hi ha evidència que la droga té un valor al carrer, la multa és tres vegades el valor del carrer, la quantitat que sigui superior, i la persona és empresonada durant un període de 25 anys a cadena perpètua.
Font: Marijuana and the Law in T&T
D'ençà que la descriminalització de l'herba va entrar en vigor a Jamaica el 15 d'abril, moltes persones al Carib han estat esperant que el CARICOM, el bloc econòmic regional al qual pertany la República de Trinitat i Tobago, n'exigeixi la legalització de manera global.
Això només es deu a raons econòmiques, tal com el primer ministre de Saint Vincent i les Grenadines, Ralph Gonsalves, va ressaltar en una reunió dels caps de govern del CARICOM el 2013.
Però el nou primer ministre de la República de Trinitat i Tobago, Keith Rowley, ha manifestat que mentre ara la qüestió pot estar «de moda», no és una prioritat del seu govern.
En el pressupost nacional d'aquest any, presentat el 5 d'octubre, la seguretat nacional va tornar a rebre l'assignació de fons més gran.
El ministre de Seguretat Nacional exigeix «tolerància zero» amb el crim, ja que l'índex d'assassinats segueix augmentant i les agressions ofensives a les nostres dones revelen un trastorn social greu.
Alhora, hi ha persones amb acusacions relatives a la marihuana que s'empresonen juntament amb presos violents i, sovint, amb malalts mentals, en presons on les condicions terribles recentment han esdevingut el focus d'atenció després que es produís una fuga de la presó durant el dia a la capital del país.
Els presoners implicats en la fuga havien estat esperant judici a la presó Remand Yard, on sovint molts presos passen mesos o anys esperant la llibertat sota fiança o una data de judici. En aquesta presó, fins a 15 homes estan empresonats en una única cel·la petita amb una galleda com a vàter.
Sóc sociòloga, activista i la líder del Caribbean Collective for Justice (Col·lectiu Caribeny a favor de la Justícia), un impressionant partit polític nou que va fer campanya durant les eleccions generals recents per una plataforma verda centrada en la legislació del cànnabis (cànem i marihuana) i una transformació radical de l'economia per abordar les injustícies mediambientals i socials. Durant els últims deu anys, he escrit sobre els efectes devastadors que la guerra dels Estats Units contra les drogues (el que la revista Rolling Stone anomena un fracàs de bilions de dòlars) ha tingut sobre els meus compatriotes, especialment homes joves i pobres negres.
La C420 ha decidit no prendre acció legal i donar una oportunitat al nou govern de la República de Trinitat i Tobago per abordar la qüestió.
Des d'aleshores, la C420 ha sol·licitat una reunió amb l'actual ministre de Salut, i aquesta setmana, d'acord amb la Llei sobre llibertat d'informació, li han presentat una petició per descobrir si el ministre de Salut ha emès llicències per obtenir cànnabis durant els últims 15 anys.
Si l'administració de Rowley decideix redactar la legislació i descriminalitzar la marihuana, tal com permet la llei, tindria un gran impacte sobre la gran indústria del narcotràfic del país, el sobrecarregat sistema judicial i al sistema sanitari, que passa dificultats.
Amb un dels índex de càncer, hipertensió i diabetis més elevats de la regió, els hospitals i centres de salut de la República de Trinitat i Tobago estan en crisi.
Si es concedeixen llicències de cànnabis, el país es pot començar a beneficiar legalment i obertament dels beneficis mèdics positius de la marihuana, tal com succeeix al Canadà, Israel, Portugal, Uruguai i a 23 estats dels Estats Units.
Els pacients que pateixen d'epilèpsia, de diabetis, de càncer, d'esclerosi múltiple, de la síndrome de l'intestí irritable i d'altres malalties podran cultivar la seva pròpia medicina.
Preparat o no, el nou govern de la República de Trinitat i Tobago ha d'actuar ràpidament per separar la marihuana del tràfic il·legal de drogues, que és molt real i perillós, i permetre que les persones que la fan servir com a medicina la puguin fer servir sense ser empresonades.
Nazma Muller és una rastafariana que va néixer a la República de Trinitat i Tobago i que escriu per a la revista Caribbean Bean.
És la líder del Caribbean Collective for Justice, que defensa la justícia mediambiental i social a tota la regió.
Myanmar vota en un dia d'eleccions històriques
Els ciutadans esperen i miren amb serietat en recompte dels vots en directe enfront de l'oficina del partit de l'oposició.
Foto d'Irrawaddy compartida a Facebook.
Malgrat algunes irregularitats conegudes, Myanmar ha tingut èxit amb la celebració d'unes eleccions generals pacífiques el 8 de novembre.
En aquestes eleccions ha participat un total de 91 formacions polítiques i ètniques.
El partit del govern, el Partit Unió Solidaritat i Desenvolupament (USDP), liderat pel President Thein Sein; d'altra banda, el partit a l'oposició, la Lliga Nacional per la Democràcia (NLD), encapçalat per la guanyadora del Nobel de la Pau, Aung San Suu Kyi.
Independentment dels resultats electorals, el 25 per cent dels seients al Parlament estan reservats per als militars.
Així recull la constitució de l'any 2008, redactada per l'exèrcit per tal d'assegurar-ne la continuïtat de la influència militar en un govern civil.
A més a més, a Aung San Suu Kyi se li prohibeix segons la constitució convertir-se en presidenta encara que el seu partit obtinga la majoria dels vots, ja que estava casada amb un estranger i té un fill estranger.
Considerades com a les primeres eleccions lliures i justes del país
Encara que tècnicament són les segones eleccions generals a Myanmar, molts consideren la data del 8 de novembre com el dia de les primeres eleccions lliures i justes.
Myanmar va estar sota una dictadura militar durant 50 anys.
L'any 1990, el partit d'Aung San Suu Kyi va obtindre una victòria indiscutible, però el poder militar va ignorar els resultats i es va fer amb el control del govern.
L'any 2010, el govern va permetre algunes reformes polítiques, com per exemple la celebració d'eleccions, encara que va ser acusat de manegar els resultats.
Algunes de les qüestions que van perjudicaren la campanya electoral inclouen els informes sobre errors en massa a les llistes de votants, la inhabilitació d'alguns grups ètnics (per exemple, el grup musulmà Rohingya) i els prejudicis i deficiències de la comissió electoral.
Malgrat aquests desafius, molts ciutadans han continuat creient en la promesa d'unes eleccions el 8 de novembre per tal de promoure el canvi en la societat.
Molta gent ha emprat eslògans com ara အသဲကြားက မဲတပြား (Un vot des del cor) i ပြောင်းလဲချိန်တန်ပြီ (Hora de canviar), els quals mostren el sentiment del poble al voltant de les eleccions generals.
A continuació figuren algunes de les observacions compartides pels votants durant el dia dels comicis a diversos mitjans socials.
Matiners el dia de les eleccions
Alguns començaren a fer cua a les 04:00, encara que els col·legis electorals no obrien fins les 06:00.
Ye Ling Aung va posar a Twitter una foto de la gent mentre feia cua.
Els deu primers ja han entrat.
Ara ja sóc el primer. #MyanmarElection#Myanmarvotespic.twitter.com/HlR1FZSdGG— Ye Lin Aung (@yelinaung) 7 de novembre de 2015
Dits bruts de tinta
Molta gent va publicar fotos amb els dits bruts de tinta per tal de mostrar que havien votat.
La bloguera Ei Myat Kne Khin va compartir els seus pensaments sobre la importància del dia:
Bo, per a la resta de persones, el 8N serà sols un diumenge més per eixir amb els amics i altres coses, però per a nosaltres, els ciutadans birmans que anem a votar, no és simplement un dia més
Kenneth Wong explica el que pot significar aquest símbol:
Els meus amics birmans que han votat estan compartint amb orgull fotos dels seus dits bruts de tinta — prova d'un vot de qualitat.
Podríem dir que hui el poble birmà li trau el dit a l'antic règim!
La activista Khin Ohmar va observar que molta gent es queixava de no trobar el seu nom a les llistes de votants, mentre que altres declaraven haver rebut diverses targetes d'autorització per a votar.
També ha llegit a les notícies que el partit governant intenta aplicar la constitució militar.
Esperant els resultats
Després que els col·legis electorals tancaren les portes a les 16:00, la gent esperava amb ànsia els resultats preliminars.
Lupa Aung, periodista, va felicitar aquells que estaven treballant hores extra als col·legis electorals:
Respecte per aquells que compleixen els deure als col·legis electorals.
Alguns fins i tot no han menjat en tot el dia.
Bravo per la seua paciència treballant pel canvi.
Una multitud es reuneix davant la seu del NLD a Mandalay per tal de veure el recompte en directe dels vots.
Fotoc ompartida per Nik Nayman a Facebook.
Vots sospitosos
Mentrestant, a Loikaw, capital de la regió de Kayah, l'arribada de 5000 vots pre-comptats ha indignat candidats i votants.
Josephine Nan Mu informa:
5000 pre-vots van arribar no se sap d'on a una comissió electoral de Loikaw.
No està clar d'on venen.
Lluita contra altres representats i contra qui estiga al càrrec allí!
L'arribada de vots «avançats» es va donar a diverses regions del país.
Una notícia que preocupava a la població i a la comissió de vigilància electoral.
Burma Partnership, xarxa de democràcia i d'organitzacions legals pels drets humans, va observar que els vots sospitosos afavorien el partit del govern:
Al voltant de la mitjanit van arribar els vots avançats a Myitkyina, la major part dels quals eren a favor de l'USDP.
La mateixa situació amb l'arribada de vots avançats a Monywa, Lashio, Taunggy.
Sembla que a regions remotes i ètniques, estratègiques per a l'exèrcit birmà, no permetran obtindre la victòria al NLD o al partit ètnic a l'oposició.
No obstant això i sorprenentment, l'oposició no es queixa:
El que resulta interessant és que el candidat del NLD, qui ja havia guanyat anit pel recompte de vots, no posa cap objecció a aquesta arribada il·legítima de vots avançats a mitjanit.
Serà interessant veure si el NLD en conjunt respon a l'arribada a mitjanit d'aquests vots avançats.
Per què els joves nord-coreans gosen dur texans cenyits
Danbi, refugiada nord-coreana de 24 anys, era traficant al mercat negre en Corea del Nord.
Ens ofereix un recorregut pel mercat en Corea del Sud, que li evoca els mercats en el Nord.
Crèdits: Heidi Shin.
Utilitzada amb el permís de PRI
Aquest article i informe radiofònic de Heidi Shin per a The World va aparèixer en PRI.org originalment el 29 de setembre del 2015 i es torna a publicar ací com a part d'un acord d'intercanvi de continguts.
Duries texans ajustats si fossin il·legals?
Doncs resulta que la resposta és sí, almenys per part d'una jove nord-coreana.
Danbi i jo estem llambregant per un mercat sud-coreà quan ella s'atura per admirar un parell de pantalons esvelts i ajustats.
«A les noies de casa els encanten!» afirma.
Quan diu «casa» es refereix a una ciutat molt lluny de Corea del Nord.
Es fa els cabells cap enrere amb un toc dramàtic i riu efusivament, mentre s'emprova un clip brillant.
«Totes desitjàvem poder passar els dits entre els cabells així, tal i com vèiem a un programa de televisió sud-coreà.
Però no podíem.
Perquè no teníem suficient xampú a Corea del Nord, de manera que els dits se'ns quedaven simplement bloquejats!», recorda ella.
Danbi és una refugiada nord-coreana de 24 anys que pinta una imatge del règim totalitari prou diferent de la que estem acostumats a veure i compta amb el suport d'altres desertors i d'aquells que treballen amb els nord-coreans.
Sí, en el país abunden els abusos dels drets humans i l'extrema pobresa.
Però Danbi, que va adoptar aquest nou nom després de fugir, prové d'una ciutat propera a la frontera amb la Xina, que s'ha tornat sorprenentment porosa. Ella ha crescut en aquesta nació, suposadament tancada, amb una finestra al món exterior.
Ens conta que, des que era una nena petita, comprava al mercat negre amb béns estrangers de contraban i mirava el programes de tele nord-americana i sud-coreana a través dels dispositius USB de contraban.
D'aquesta manera, quan va començar l'escola secundària i els ensenyaven que els nord-americans no són de fiar i que els sud-coreans són pobres, va posar en dubte aquesta veritat.
Un agent de policia llambrega un mercat a Corea del Sud.
Danbi assegura que molts dels béns que es vénen ací també es poden trobar als mercats de Corea del Nord.
Va començar a saltar-se les classes i a traficar amb béns a través de l'aleshores porosa frontera.
Venia xampinyons nord-coreans a mercaders xinesos i tornava amb caixes plenes d'arròs, farina i altres productes.
En aquell moment, Danbi probablement era molt més audaç i tenia més iniciativa que qualsevol adolescent nord-coreà.
Però ella forma part d'una generació que eren nens durant la devastadora fam dels anys 90.
Així que els joves com Danbi no esperaven que els dictadors del país els ajudessin com ho feien els seus pares, ni tampoc respectaven les normes del govern.
Per la resta, ella és una jove segura i fins i tot calmada, però de seguida alça la veu quan li pregunten pel lideratge del país.
«Mentre veiem els seus ventres grossos, nosaltres passem fam.
Sabem que no és just», diu severament, amb l'accent nord-coreà que tenyeix el seu discurs.
La refugiada nord-coreana Danbi es prepara per sortir del seu pis en Corea del Sud.
En Corea del Nord, informadors de joves patrullen els carrers per denunciar aquells que violen els codis de vestimenta del país.
Els texans, que són populars en Corea del Sud, eren vistos com a un símbol de l'imperialisme nord-americà.
M'impressiona la manera en què Danbi sona com una adolescent nord-americana.
Qüestiona l'autoritat i presumeix de saltar-se les normes de vestimenta com a adolescent en Corea del Nord.
Em conta una ocasió en què els informadors la van aturar per dur un conjunt cenyit, el qual era de contraban del Sud.
«Dibuixen una línia en el carrer i et fan romandre de peu mentre t'arrenquen tota la roba a mesura que la gent passa pel teu costat», ens explica.
Veien els texans com un símbol de l'imperialisme nord-americà i a les noies que agafaven amb aquests, els els perforaven per tal que no els poguessin tornar a dur.
També ens conta que si algú duia el cabell massa llarg, també li'l tallaven allà mateix.
Danbi afegeix que si t'aturaven cinc o sis voltes, t'enviaven a fer treballs forçats, a menys que tinguessis els contactes i recursos per pagar un suborn.
«En Corea del Nord, moltes coses es poden resoldre si tens suficients diners», insisteix.
«Depenem del mercat negre per sobreviure.
Tot el treball, tots els béns de contraban, la venta de productes, aconseguir que les autoritats facin els ulls grossos, tot es fa amb diners».
Danbi, refugiada de 24 anys nord-coreana, passa fotos en el seu telèfon mòbil.
Diu que no té contacte amb la seva família, encara que altres refugiats sí que es comuniquen amb les seves que són en el Nord, a través de paquets d'atenció sanitària i telèfons mòbils xinesos de contraban.
La majoria dels nord-coreans encara viuen en l'extrema pobresa.
L'electricitat està limitada a unes poques hores al dia, el menjar i l'aigua potable a voltes escasseja i l'amenaça diària als treballs forçats, o fins i tot sancions més severes, és real.
Però Danbi va veure la diferència que hi ha al tenir accés al món exterior.
«Teníem veïns amb parents en el Sud, i la seva situació va canviar molt i a millor quan la seva família va començar a enviar-los diners.
Ma mare, en un cert moment, va arribar a bromejar: Per què no desapareixes també i ens envies diners?».
Segons l'ONG Liberty en Corea del Nord, els refugiats del país envien rutinàriament diners al país cada any.
Els que poden permetre-s'ho, també es diu que solen mantenir el contacte de manera regular, via paquets d'atenció sanitària i telèfons mòbils xinesos de contraban.
Fa ja quatre anys que Danbi va escapar a Corea del Sud, després de descobrir que estava sent investigada pel govern nord-coreà i que l'opció de suborn no era viable.
Ara està casada amb un home sud-coreà, i el que segons ella troba més a faltar de Corea del Nord és treballar al mercat negre i la família que va deixar enrere.
Un policia serbi i un somrient nen sirià mostren a Europa com donar la benvinguda als refugiats
La imatge estava acompanyada d'un tuit que citava un refugiat sirià a Belgrad: "Els #sirians omplen d'elogis a la policia #sèrbia.
'Són justos.
Són els primers que no ens han tractat com a animals.'"
Foto de Manveen Rana.
Utilitzada amb permís.
La fotografia de dalt va aparèixer per primera vegada a internet el matí del 9 de setembre, i des de llavors s'ha difós molt ràpidament a Twitter i a Facebook.
Dos oficials de policia són als seus llocs de treball en algun lloc del centre de Belgrad, un d’ells té als braços un infant sirià que actualment s’està al camp de refugiats improvisat ubicat a prop de la principal estació de trens de la ciutat.
La imatge la va publicar a Twitter Manveen Rana, una periodista televisiva molt coneguda que sembla que ha viatjat fins a Sèrbia amb un grup de refugiats de Grècia.
El compte de Twitter de Rana és ple d'històries del viatge, des de declaracions de refugiats que han estat colpejats per la policia a Grècia fins a viatges de tota una nit en autobús i imatges de l'improvisat camp al centre de Belgrad.
Arribada a una Belgrad gelada a l'alba, tot segueix igual; tendes i gent dormint on poden. pic.twitter.com/TwZ3RG312U — Manveen Rana (@ManveenRana) 9 de setembre 2015
Centre de Belgrad.
Molts dels #refugiats no poden permetre's pagar un hotel.
Alguns tenen jaquetes, altres es moren de fred sota les mantes. pic.twitter.com/w9RvCMeWtJ — Manveen Rana (@ManveenRana) 9 de setembre 2015
Han muntat una clínica a la plaça de Belgrad on els #refugiats estan acampats, per ajudar-los amb les ferides del viatge pic.twitter.com/0D1nXX23YJ — Manveen Rana (@ManveenRana) 9 de setembre 2015
Sembla que el sol comença a sortir a Belgrad. #Refugiats pic.twitter.com/WgLC42gRRh — Manveen Rana (@ManveenRana) 9 de setembre 2015
Mentre que els refugiats siris que passen per Sèrbia cap a Hongria i altres països de l'EU semblen rebre en general un tracte millor que en altres països del camí, Rana informa que aquesta gent encara són vulnerables a grups que poden intentar aprofitar-se de la seva desesperació.
Alguns habitants de Belgrad han declarat i s'han queixat sobre venedors del carrer que venen mantes i roba vella als refugiats a prop de l'estació de tren del centre a preus de fins a quatre vegades superior del que trobarien a les botigues.
La mateixa Rana va pagar al voltant de 70 euros a un home que probablement era un taxista sense llicència (localment coneguts com a conductors de "taxis salvatges" a Belgrad) per un viatge que li hauria costat uns 10 euros en un taxi amb llicència a Belgrad.
Rana va dir a Twitter que els taxistes semblaven abusar dels refugiats amb aquests preus tan alts quan els portaven als seus allotjaments a la ciutat.
Els taxistes #serbis han estat despietats.
Envolten l'àrea on acampen els #refugiats i ens cobren tarifes exorbitants al final del viatge. — Manveen Rana (@ManveenRana) 9 de setembre 2015
Després de tantes denúncies de la brutalitat de la policia i el tracte injust cap als refugiats als països europeus, els usuaris d'internet a Sèrbia i a arreu del món han celebrat la imatge de l'oficial de policia agafant un nen sirià somrient.
En poques hores, el tuit ha aconseguit més de 800 retuits i gairebé 1.000 favorits, i aviat ha arribat a Facebook i altres xarxes socials mentre continuava sent retuitejat unes 50 vegades per hora.
Per a tots els que heu aclamat el policia #serbi jugant amb el nen #sirià, aquí teniu més fotografíes..#refugiats pic.twitter.com/BEdzPNdUom — Manveen Rana (@ManveenRana) 9 de setembre 2015
Tot i que la taxa de l'atur s'està apropant al 28 per cent i hi ha rumors que expressen por del que pot passar a l'economia si molts refugiats decideixen quedar-se, Sèrbia i la seva gent han estat en general molt receptius i cooperatius.
Tots, tant el públic com els oficials de l'estat i els policies semblen haver rebut amb els braços oberts aquesta crisi dels refugiats.
Els usuaris de les xarxes socials sèrbies han elogiat l'oficial de policia, i molta gent diu que tal compassió és el que esperen veure de les autoritats a tot el país i a altres nacions.
Una japonesa de 81 anys tuiteja per recordar el terror de la guerra
Macchako, amb els pares i el germà en Kobe, 1939.
Utilizada amb llicència.
Després que el Japó s'armara amb lleis que li permeten entrar en guerra després de 70 anys de pacifisme oficial, alguns japonesos reflexionen sobre les dures experiències a la Segona Guerra Mundial.
El Japó va participar activament en la Segona Guerra Mundial, envaint la Xina i ampliant el conflicte en lluitar contra els aliats de les forces nord-americanes i britàniques al sud-est asiàtic.
Després que les principals ciutats nipones acabaren arrasades en un mar de foc, i després de les bombes atòmiques de Hiroshima i Nagasaki, l'emperador nipó va anunciar la fi de la guerra en un missatge per ràdio el 15 d'agost de 1945.
Segons el govern japonés, més d'un 80 per cent de la població actual va nàixer després de la Segona Guerra Mundial.
Considerant fins i tot a aquells que van lluitar en primera línea o que van experimentar la destrucció de la guerra, queda molt poca gent hui en dia que tinga records d'una infància en conflicte.
Aquells que encara tenen records de la guerra senten la necessitat d'expressar les seues experiències i de compartir-les públicament.
Ma mare, el nom de la qual en Twitter és «@まっちゃこ» (Macchako), ha compartit la seua experiència a la guerra a través de la xarxa social.
En el 70 aniversari de la fi del combat, ma mare va publicar una sèrie de tuits curts.
El 15 d'agost de 1945 va fer molta calor!
Sols aquest tuit va rebre més re-tuit que algunes fotografies d'un viatge recent que havia publicat (la major part dels seus contactes a Twitter són joves que compartixen interessos similars a l'hora de viatjar i també personalitats de l'entreteniment al Japó).
El 15 d'agost de 1945 estava en el cinqué curs de l'escola elemental.
Estava jugant al carrer amb altres xiquets del barri.
Tot va canviar en un instant.
Quatre anys abans va començar la guerra (el 8 de desembre de 1941), quan jo estava en el primer curs.
Fujita-sensei, el nostre tutor, ens havia informat sobre les notícies de la manera més estricta possible.
No ens vam sorprendre, ja que el Japó ja havia estat abans en guerra.
Durant els anys 30, el Japó va fer servir una sèrie d'ardits per tal d'envair la Xina, amb un increment gradual de l'abast del conflicte en aquest país.
A mesura que l'apetit de la gent per tal lluitar augmentava, en 1940 el Japó va entrar en l'aliança de l'«Eix» amb Alemanya i Itàlia.
L'esdeveniment es va celebrar entregant als xiquets nipons banderes de les tres potències de l'Eix:
El 5 de juny de1945, quan estava en el cinqué curs, la nostra família es va traslladar a un refugi antiaeri després que hagueren sonat les sirenes.
Oh no!
La nostra casa anava a ser destruïda!
«No vos preocupeu, el pare i jo apagarem el foc.
Vosaltres, xiquets, aneu a un lloc segur, al temple de la colina Shonin », va dir ma mare.
Amb la meua germana de quatre anys penjada de l'esquena, no podia caminar un pas.
Així que el meu germà de 6 anys i la meua germana em van empentar fins el temple.
Tot el que podíem vore era un mar de foc.
Boletes de foc rebotaven en el terra com si foren monedes en flama.
Encara que els xiquets es van refugiar en el cementiri a mitjan camí del temple, van ser blanc del foc de metralladores i no van poder arribar al temple.
La carretera fins al temple de la colina de Shonin era coneguda per albergar mansions de luxe de mercaders adinerats.
En la llunyania podíem escoltar el soroll provocat per les bombes.
Ens vam refugiar en una cuneta i vaig dir al meu germà i la meua germana que es taparen els oïts amb els polzes i els ulls amb els dits i que es tombaren.
Van fer cas.
Quan vam alçar la mirada, vam vore, a 30 metres de distància, a gent que s'havia refugiat també en el cementiri.
Una mansió situada al nostre costat estava pressa per les flames.
En la part de darrere del refugi antiaeri hi havia una estàtua d'un Bodhisattva.
Al voltant d'unes 20 persones s'havien concentrat en el refugi i fins i tot hi havia una xiqueta més xicoteta que jo carregant un bebé.
Una dona trastornada va començar una pregària amb un xiscle aterrit.
De sobte, la dona em va preguntar: «Com és que no estàs ajudant al bebé?»
Li van respondre dèbilment: «Perquè no són de la nostra família».
Una vegada finalitzat el bombardeig, els xiquets es van poder reunir amb sa mare, la qual havia anat a buscar-los.
Una vegada que el bombardeig semblara haver acabat i que anàrem cap a fora, personal del temple va donar a cadascú un tros de tempura en el rebedor principal.
Quan em van donar una fragment de rizoma de lotus arrebossada, li la vaig donar sense pensar a la xiqueta.
Després d'allò sempre he tingut la mala costum de pretendre ser més freda del que realment era, quina gràcia.
Ma mare, qui havia pensat que ens havíem escapat fins a les colines, ens va trobar finalment en el cementiri i va plorar al vore'ns.
Una pluja de sutge va caure sobre nosaltres, deixant-nos les cares pintades de negre.
Van tornar a la ciutat a buscar la casa on vivien, així com la tenda familiar, reduïda a enderrocs.
Una vegada els avions enemics se'n havien anat, vam tornar a la nostra casa, derruïda, on encara quedaven algunes flames.
El nostre pare havia tornat per tal de carregar el que puguera de la casa, però sols va poder salvar dos àlbums de fotografies i un barril d'arròs.
Va esperar una bona estona abans d'intentar obrir-lo, però només fer-ho el barril va emanar un núvol de cendra.
Vaig esclatar a plorar de pena per mon pare.
O plorava perquè no tenia res per a menjar?
'Aquesta va ser la primera vegada que veia un cos'
Els amics de Macchako a Twitter van dir que els tuits els havien fet plorar.
No obstant això, els records següents mostraven fins i tot un trauma major.
El dia després del bombardeig, els pares de Macchako van anar a comprovar si una veïna vivia.
No van poder trobar rastre de aquesta persona, la qual era tan propera que podia ser considerada com a membre de la família.
Es tractava d'una dona sense família que havia viscut en la pastisseria familiar i que havia cuidat de Macchako i dels germans.
Hi havia testimonis que van dir que aquesta dona havia abandonat el refugi antiaeri durant els bombardejos.
«Pot ser?» es preguntava mon pare mentre cavava entre les ruïnes de la nostra pastisseria amb l'ajuda d'una aixada...
«Podria ser ací?», va aparéixer un ós.
El seu cos era un bloc en flama de color marró oliva.
Tenia 11 anys i aquella va ser la primera vegada que veia un cos amb aquesta apariència.
Mentre que en aquells temps no era normal expressar obertament els propis pensaments, les víctimes del bombardeig també eren víctimes del règim imperial japonés.
Mentre que els meus pares s'havien fet càrrec del seu cuidat, ella no tenia família.
Cada dia sobrevivia amb una ració de tan sols 330 grams d'arròs, i grunyia quan la ració es reduïa a 300 grams.
Havia fet un gran treball cuidant dels meus germans.
També havia emprat un retall de diari de l'emperador a cavall com a orinal per a la meua germana xicoteta.
«Si m'agafen fent açò seré arrestada per lesa majestat», deia.
En aquell moment les fotografies de l'emperador es veneraven com si es tractara d'objectes religiosos.
Durant la guerra, morir per l'emperador es considerava com el màxim servei que una persona podia oferir al seu país.
Fins i tot quan era obvi que el Japó perdia, la destrucció continuava sota l'eslògan «100 milions de joies destruïdes» (一億玉砕, ichioku gyokusai; la població del Japó era d'uns 100 milions d'habitants en aquell moment).
'Prepareu-vos.
Vents de canvi estan sobre nosaltres'
Després de ser manipulats per un govern en temps de guerra i per uns mitjans de comunicació que glorificaven el conflicte, molts japonesos decidiren no permetre mai als seus fills experimentar una guerra per segona vegada.
Durant l'ocupació nord-americana, la qual va durar set anys, es va aprovar la constitució nipona posterior a la guerra que renunciava a la guerra.
Molts japonesos es van mostrar orgullosos i encantats pel fet que el seu país desenvolupara una reputació global com a nació pacifista.
No obstant això, en agost del 2015, els esforços del govern d'Abe per tal d'aprobar un marc legal que permeta al Japó entrar de nou en guerra han copat gran part de la cobertura mediàtica del 70 aniversari de la fi de la Segon Guerra Mundial.
Desprès que la família de Macchako perdera la casa en aquell conflicte, van ser acollits per familiars durant diversos dies.
Desprès, es van traslladar a casa d'un conegut situada a les muntanyes de la rural i remota prefectura de Shimane, on vivien com a refugiats fins la fi de la guerra.
Mentre la família experimentava algunes dificultats a vore's separats de la resta del món en la rural Shimane, el que diferia de la seua experiència com a refugiats en comparació amb els xiquets de la «Tomba de les lluernes» era que ells no es morien de fam.
Macchako va evitar aquest destí al límit, i va viure els següents 70 anys cantant les lloances d'un Japó pacífic.
De fet, vaig créixer escoltant les històries de ma mare al voltant dels atacs aeris.
«Encara que em faça major i senil i no puga reconéixer la teua cara, seguiré contant la història dels atacs aeris», diu.
«Prepara't.
Els vents del canvi estan sobre nosaltres, i una tornada a aquell món no està tan lluny de nosaltres.
No hem de deixar que torne a passar una nova guerra».
Com el fil de teixir ha canviat la vida de les dones del Nepal i de l'Índia
Imatge de skinnydiver.
CC0 De domini públic
Nicole Snow és una emprenedora americana i fundadora de Sargir un bon fil, una web en línia per a un estil de vida creatiu i una plataforma per a comerciar/intercanviar fils, que connecta dones de tot el món.
La iniciativa de la Nicole ha ajudat a dones artesanes índies i nepaleses a distribuir fils i articles de qualitat arreu del món, transformant les seves habilitats tradicionals en idees emprenedores i econòmicament viables.
«Sargir un bon fil» selecciona més de 300 dones talentoses de l'Índia i el Nepal per a que treballin recollint i reciclant deixalles tèxtils per transformar-les en fils d'alta qualitat.
D'aquesta manera les deixalles tèxtils que normalment van a parar a un abocador es reutilitzen per obtenir beneficis, mentre que la distribució dels productes es produeix en línia a través de la companyia Amazon o Etsy.
Aquesta combinació de factors ha fet créixer «Sargir un bon fil» des dels 16.000 dòlars el 2008 fins a 1 milió de dòlars el 2015.
La Nicole ha parlat recentment a la Conferència de la cambra del petit comerç dels Estats Units, on ha explicat que va tardar alguns anys fins que no va poder començar a treballar en aquest projecte particular a temps complet.
Avui, «Sargir un bon fil» té seguidors actius a les xarxes, dóna classes de teixir i de teixits a les seves instal·lacions i es planteja obrir un estudi dedicat a les fibres.
He parlat amb la Nicole per conèixer millor el projecte.
Sarah Green: Fa unes quantes setmanes, a Nova Deli va tenir lloc una conferència on es van recollir dones emprenedores des de l'Associació del Sud d'Àsia per la Cooperació Regional (SAARC) per tal de promoure la seva artesania i teixits.
Creus que aquesta iniciativa va relacionada amb el que «Sargir un bon fil» fa?
Com?
Nicole Snow: Tan «Sargir un bon fil» com aquesta conferència tenen el mateix objectiu: encoratjar les dones asiàtiques a tenir un paper més actiu en el desenvolupament de l'economia dels seus països.
Aquestes iniciatives creen nous negocis i noves oportunitats socials, ja que fan possible la creació de ponts de comunicació entre dones amb la mateixa manera de pensar i permeten que s'influenciïn entre elles.
La primera vegada que vaig viatjar a l'Àsia, em vaig sorprendre de fins a quin punt la feina d'aquestes dones estava infravalorada.
Tenen un talent i unes habilitats admirables i era una pena que el món no els hi ho valorés.
També em vaig adonar que hi havia una carència de matèries primeres a les regions més pobres d'aquests països.
Això empitjorava les raons de la subocupació d'aquestes dones.
Per aquesta raó, qualsevol iniciativa que ajudés a fer conèixer el talent d'aquestes dones produiria un gran impacte en la manera en què elles treballaven.
De la mateixa manera que «Sargir un bon fil», que proporciona fil de bona qualitat per Internet, la conferència de Nova Delhi fa una cosa més senzilla, que és crear oportunitats de fer publicitat.
Connecta les dues parts del mercat i promou productes artesans de gran valor fets per les dones nepaleses i índies.
Sarah Green: Explica'ns més coses sobre com «Sargir un bon fil» està canviant les oportunitats socials de les dones.
Nicole Snow: A part de permetre que dones amb interessos similars puguin compartir idees, crec que l'aportació més important de «Sargir un bon fil» és que ha aconseguit canviar la manera de viure de centenars de dones del Nepal i l'Índia.
Per exemple, quan vaig començar a col·laborar amb aquestes dones, la mitjana del seu sou era menys de 2 dòlars al dia, ara guanyen una mitjana de 13-16 dòlars diaris!
Tot això ha sigut possible gràcies a obrir un mercat global utilitzant l'única eina que era accessible per a elles: Internet.
Sarah Green: Has dit que vas viatjar a l'Àsia.
Va ser llavors que vas tenir la idea de fundar «Sargir un bon fil»?
Nicole Snow: La idea la vaig concebre a partir de la meva experiència personal per comprar fil.
Després de deixar Air Force, em vaig aficionar a fer mitja i va ser quan em vaig adonar que el fil que es podia comprar a les botigues dels Estats Units era d'una qualitat pèssima.
Vaig començar a buscar la manera d'aconseguir fils de millor qualitat, i va ser quan em vaig adonar del buit de mercat que hi havia.
Saber que les condicions laborals al Nepal i a l'Índia no eren les millors va fer que pensés si era possible crear alguna iniciativa que ocupés aquest buit en el mercat i que a la vegada millorés la situació de les persones en aquests països.
Personalment, mai vaig pensar que aquest projecte arribés a tenir tant d'èxit i que produís un impacte tan gran tant a la industria del fil com a les oportunitats econòmiques de les dones del Nepal i de l'Índia.
Sarah Green: Abans, les dones del Nepal i d'altres països de l'Àsia produïen bàsicament roba, menjar i joies per a elles mateixes o per als seus cercles personals més propers.
Avui en dia, les iniciatives promogudes per dones d'aquestes regions tenen un impacte global.
Què ha canviat?
Nicole Snow: Com en molts altres països, Internet ha creat noves oportunitats per vendre productes i per fer publicitat. Les dones d'aquestes regions tan sols s'han aprofitat d'això.
Si tan sols hagués de marcar un dels beneficis que hem obtingut del món globalitzat seria, sens dubte, l'obertura de mercat i de publicitat que això ha donat per tal que iniciatives creatives puguin finançar-se.
Sarah Green: Com a dona emprenedora, què és el que acostumes a aconsellar als joves emprenedors?
I si provenen de societats conservadores o constrictives?
Nicole Snow: La cosa més fàcil a dir és que aquestes dones tan sols necessiten concentrar-se en el que fan millor per poder guanyar, potser, reconeixement per la seva feina.
No obstant, la veritat és que han de superar diversos reptes i adoptar noves maneres de comunicar-se amb el món que les envolta per tal de tenir èxit.
Han d'estar preparades per invertir energia i temps en un procés creatiu que molt sovint les farà sentir impotents.
I és aquesta impotència la que les hauria d'inspirar per tal de millorar diàriament.
Jo penso que tothom té la força necessària per poder fer un canvi significatiu per ells mateixos o pel seu entorn, cosa que mai no hauríem d'oblidar.
El govern de Bahrain restableix la repressió contra els rituals religiosos
Sanabis, Bahrain, 17 d'octubre del 2015 - Tercera nit del mes de Muharram, els musulmans xiïtes reviuen la memòria del martiri de l'imam Hussein, nét del profeta Mahoma, al poblet de Sanabis, a l'oest de la capital Manama.
Fotografia de Sayed Hashim.
Drets reservats: Demotix.
El dimarts 20 d'octubre els carrers de Bahrain van ser un bullici després que el govern reprimís durament a manifestants furiosos amb perdigons i gas lacrimogen.
Tot va començar quan les forces de seguretat van aparèixer al poblet de Malkiya, a l'oest de Manama, per tal de retirar banderes i cartells negres col·locats per la commemoració del martiri de l'Imam Hussein, un defensor de la justícia dins la història islàmica.
Després, les forces de seguretat van dirigir-se cap als poblets de Sadad, Karzakan i Sanabis. L'objectiu era destruir les banderes i els cartells col·locats a tots els poblets de Bahrain i a la zona antiga del zoco de la capital Manama per commemorar Aixura, que culmina el desè dia del més àrab de Muharram.
A Bahrain i altres països amb una gran població xiïta, el període de duel s'estén durant dos mesos.
Durant aquest temps, les banderes i els cartells negres amb referències a l'Imam Hussain decoren murs i carreteres, especialment en les zones per on passen les processons que commemoren l'esdeveniment.
El 2011, el principi de les grans protestes de la Primavera Àrab que es van estendre a tot el país, les autoritats van destruir 38 mesquites xiïtes. Fet que molts van veure com un atac directe a la llibertat dels xiïtes del país que practiquen els seus rituals.
El columnista Kassim Hussain tuiteja sobre els enfrontaments del dimarts 20 d'octubre als seus 45.000 seguidors:
Enfrontaments a Malkiya i Karzakan, a l'oest de Bahrain, i a Sanabis, a l'oest de Manama, quan les forces de seguretat van retirar cartells d'Aixoura.
A les xarxes socials circulaven fotografies i vídeos que mostraven ferits entre els manifestants que van provar d'impedir que es retiressin els cartells.
Reema Al Shallan tuiteja als seus 29.600 seguidors fotografies dels ferits el dimarts 20 d'octubre:
Ferides de perdigons i una repressió excessiva amb un sufocant gas lacrimogen tan sols perquè la gent es va negar a retirar els cartells de Aixura a Malkiya.
El caos es va estendre ràpidament al poblet veí, Karzakán, on diversos joves van sortir per evitar que es retiressin els cartells.
Hussain Radhi explica:
Policia antidisturbis reprimeix ara mateix la gent a Karzakán, després que es neguessin a retirar els cartells de Aixura.
Altres van manifestar el seu descontentament directament a Twitter.
Hassan Alsharqi expressa:
Aturem aquesta farsa i l'atac als rituals per l' Hussein.
El que ha passat a Malkiya i Karzakán, ningú s'ho podia imaginar a Bahrain, és com l'Iraq de Saddam.
Enas Oun, membre del Centre de Bahrain pels Drets Humans, va publicar una fotografia de desenes de granades de gas lacrimogen que, segons va dir, s'havien disparat contra els manifestants a Karzakán:
Imatges que mostren la quantitat de gas tòxic i granades de perdigons utilitzats per reprimir aquells que van ocupar els carrers per protestar contra la retirada de les banderes negres.
Es van grabar les forces de seguretat mentre retiraven els cartells i les banderes a zones dels voltants de Bahrain els dies anteriors.
Aquest vídeo es va convertir en el més buscat utilitzant #Bahrain, quan els cibernautes van reaccionar a la notícia. Les forces del règim de Bahrain retiren els senyals que se solen erigir cada any per l'aniversari d'Aixura.
Els xiïtes bahrains han commemorat els esdeveniments religiosos d'Aixura cada any.
Mentre la crisi política entre el govern i el poble, sobretot amb la comunitat xiïta, continuï, és molt probable que la intimidació reforci el problema.
Els rituals d'Aixura són un llegat religiós i històric dels xiïtes de Bahrain que data de segles, i que la Constitució garanteix en l'article 22.
Jawad Fairooz, exparlamentari, ara apàtrida i a l'exili, diu:
La història moderna de Bahrain no ha vist cap guerra contra la commemoració d'Aixura com la que s'ha vist avui.
Bahrain és una petita illa del Golf on hi ha una majoria xiïta, tot i que es queixen de la privació dels drets polítics i socials.
Durant els últims quatre anys i mig, s'ha estat oscil·lant en un punt mort en la política.
Les converses entre el govern i l'oposició no han donat cap resultat positiu.
Ara, la majoria dels líders i figures de l'oposició es troben a la presó.
També podeu llegir Oposición de Bahréin, del diálogo a les celdas de la prisión
A mesura que s'anava acostant la commemoració anual d'Aixura, també s'ha informat d'atacs a edificis religiosos i mesquites xiïtes duts a terme per pistolers.
Els activistes van criticar el govern per no prendre's seriosament els atacs.
El clergue Shaikh Maytham Al Salman diu:
¿Es pren seriosament el fet de trobar la responsabilitat dels que van demolir 38 mesquites, van fer 78 incursions a botigues Jawad* i van disparar a la mesquita Al Sadiq i a la mesquita Al Baqer i als matams** de Hamala i Dimistán?
*Les botigues de la xarxa Jawad, propietat d'una família xiïta, han estat atacades i robades 78 vegades.
Fins ara no s'ha sancionat als responsables dels atacs, alguns captats per les càmeres de vigilància.
**Un matam o Hussainia és una sala de congregació dels xiïtes on tenen lloc alguns rituals xiïtes, com el de commemorar Aixura.
Gàmbia prohibeix la mutilació genital femenina, però encara queda molt per fer
El President de Gàmbia, Yahya Jammeh, es dirigeix a l'Assemblea de Nacions Unides el 24 de Setembre de 2013.
Foto d'Erin Siegal.
Utilizada amb permís de Creative Commons BY-NC-ND 2.0.
Gàmbia es va sorprendre a sí mateixa i a tot el món el 23 de novembre de 2015, quan va anunciar la prohibició de practicar la mutilació genital femenina o clitoridectomia, dies abans del Dia Internacional de la Eliminació de la Violència contra la Dona.
La clitoridectomia comporta el ritual d'eliminar parcial o completament l'aparell genital extern femení per motius no mèdics.
Se sol realitzar amb una fulla, amb o sense anestèsia.
Aquesta pràctica no suposa cap benefici per a la salut i pot derivar en una sèrie de complicacions doloroses.
Dèneu països de l'Àfrica l'han declarada il·legal.
L'assemblea general de Nacions Unides va reservar el 25 de novembre com la data que assenyala l'inici d'un peíode de 16 dies d'activisme sobre la violència de gènere.
El President de Gàmbia, Yahya Jammeh, durant un míting polític a la seua localitat natal, Kanilai, va anunciar una ordre executiva de prohibició d'aquesta pràctica a Gàmbia i d'efecte immediat.
Va dir:
La circumcisió femenina queda prohibida a Gàmbia, des de Kartong fins a Koina .
Durant 21 anys he estat consultant al Corà, així com a líders religiosos, si la circumcisió femenina apareix al Corà, però no ho vaig trobar.
Els mitjans de tot el món es van fer ressò d'aquesta notícia en una mena d'humor joiós, rendint homenatge a dècades de defensa per part de feministes i activistes de drets humans.
No obstant això i malgrat la prohibició del president, no hi ha cap llei al país que prohibixca aquesta pràctica, i alguns observadors es mostraren cautelosos davant el fet de declarar ja el fi de la lluita.
«Justificació al costat de cultura, tradició i religió»
Segons un informe d'Unicef, els clergues musulmans de Gàmbia es troben dividits de cara a la MGF en un país on més d'un 90 per cent de la població es musulmana.
Alguns argumenten que és una pràctica (sunnah) opcional però recomanable; no obstant això, la MGF és anterior a l'Islam, i la gent de tota Àfrica amb altres creences també du a terme aquest «tall», apuntant a forts elements culturals.
Activistes en contra de la MGF protesten a Gàmbia.
Foto publicada a Creative Commons per GAMCOTRAP
La clitoridectomia domina a Gàmbia amb estadístiques que indiquen que més d'un 70 per cent de les dones pateixen qualsevol de les formes de mutilació.
Durant més de dues dècades, els esforços d'activistes i defensors han tingut poc d'efecte, sobre tot a nivell polític.
Els esforços per a introduir lleis en contra de la MGF aquest xicotet país de l'est d'Àfrica s'han trobat fins ara una viva resistència amb la negativa de polítics fins i tot a l'hora de comptar amb grups de la societat civil.
A continuació figura un documental, Cutting the Womanhood («Tallant la femineïtat), sobre la MGF a Gàmbia:
Modou Joof, periodista de Gàmbia i bloguer que ha fet la cobertura de la MGF i d'altres temes relacionats amb els drets humans, va reaccionar així a la notícia:
Açò podria ser l'inici de l'espectacle del desig polític per tal de prohibir la MGF - el qual ha estat absent segons els activistes.
The Girls Agenda, una de les organitzacions basades en la coalició comunitària que defensa els drets de les dones, va publicar açò en la seua pàgina de Facebook:
Les nostres arrels persegueixen conscienciar i demanar polítiques, lleis i pràctiques que consoliden i reconeguen que els drets de les dones continuaran.
El nostre compromís és el d'acabar amb totes les formes de violència, des de la MGF, el matrimoni infantil, violència domèstica... fins a l'aïllament polític, tot mentre donen a les dones les millors eines d'habilitats de comunicació, negociació i fermesa que necessiten per tal de prosperar.
En un llarg però analític fragment de l'anunci, el blog Linguere havia de dir el següent:
Augmentar la conscienciació de la gent sobre els perills i efectes de la MGF en xiques i dones és un mode segur de canviar les actituds i d'influir en l'abandonament de la pràctica.
La MGF pertany a la cultura més arrelada i ha continuat gràcies a justificacions culturals, tradicionals i religioses.
Com amb moltes altres pràctiques tradicionals i culturals, és necessari que hi haja un canvi en la percepció de la pràctica per tal que deixe de ser una realitat.
«Jammeh és propens a fer declaracions excèntriques, estranyes i úniques»
No obstant, el centre per als Drets Humans Robert F Kennedy va demanar cautela davant l'entusiasme, argumentant que el President Jammeh és conegut per realitzar declaracions excèntriques:
Gàmbia ha estat situada en el focus d'atenció aquesta setmana després que el president amb més durada, Yahya Jammeh, anunciara prohibir la mutilació genital femenina (MGF).
Aquest pronunciament va sorprendre molts, especialment després que l'Assemblea Nacional rebutjara una proposta similar el darrer mes de març, declarant que els gambians «no estaven preparats». Perdut entre celebracions, sobre tot als mitjans socials, es troba el fet pel qual la MGF no està prohibida a Gàmbia, al menys encara.
No hi ha cap llei executable en els llibres.
I cal recordar que Jammeh és propens a realitzar declaracions excèntriques, estranyes i úniques.
L'última vegada que Jammeh va fer una promesa en públic va ser quan va jurar que acabaria amb els corredors de la mort, un fet que es va complir en agost de 2012.
Gàmbia ja és un estat part i firmant de molts instruments internacionals i regionals de drets humans que no tenen res a veure amb pràctiques doloroses i tradicionals com per exemple la MGF.
El país és un dels firmants de la Declaració Universal dels Drets Humans, de la Convenció sobre l'eliminació de totes les formes de discriminacions contra la dona (CEDAW), de la Convenció sobre els Drets dels Xiquets, de la Carta Africana de Drets Humans i dels Pobles, i del Protocol de Maputo, entre altres.
És necessari posar en consonància les lleis locals amb aquests estàndards internacionals.
La declaració de l'executiu del 23 de novembre hauria de ser un començament, no un fi en sí mateixa.
Però per ara, mentre pot ser els activistes tinguen un moment d'alleujament, les autèntiques guanyadores són les cents o milers de gambianes que estan risc tots els anys de patir la MGF.
El Tribunal Internacional reobre el «genocidi oblidat» d'Indonèsia
Dia d'inici del Tribunal Popular Internacional a l'Haia sobre les matances massives de 1965 a Indonèsia.
Foto de la pàgina de Flickr del Tribunal (CC - 2.0)
Entre el 10 i el 13 de novembre es va celebrar a l'Haia un Tribunal Popular Internacional en el qual es van escoltar testimoniatges dels supervivents de les matances de 1965 a Indonèsia.
S'acusa el govern indonesi d'orquestrar una purga anticomunista en la qual van morir més de mig milió de persones.
La major part de les morts van ocórrer en Java i Bali entre 1965 i 1966.
Les víctimes van ser catalogades com a comunistes o simpatitzants del Partit Comunista Indonesi (PKI).
Milers van ser empresonats sense judici i molts van ser torturats i obligats a confessar la seva participació amb el PKI.
La presó més coneguda estava a la illa Buru, on centenars de presoners polítics (inclòs el destacat autor indonesi Pramoedya Ananta Toer) van ser empresonats.
El sistema de presó de l'illa sovint és comparat amb els gulag de la Unió Soviètica.
Abans de les matances de 1965, el PKI era el major partit comunista fora de la URSS i la República Popular de la Xina.
Cinquanta anys després, el govern contínua negant que l'Estat fos responsable d'executar abruptament a civils innocents i insisteix que els comunistes van atacar primer a oficials de l'exèrcit.
En comptes de reconèixer les atrocitats comeses per l'exèrcit, el govern ha condecorat com a herois a molts oficials d'alt rang durant aquest període.
De fet, el govern va anunciar una vegada més el seu pla de nomenar heroi nacional al Comandant Sarwo Edhie Wibowo, que va liderar una unitat d'elit de l'Exèrcit Indonesi entre 1965 i 1967 (Wibowo és també pare de l'ex-primera dama, Kristiani Yudhoyono).
El període entre 1965 i 1966 va ser un moment fosc en la història moderna d'Indonèsia.
Quan el general Suharto va arribar al poder en 1967, va prohibir tota recerca de les matances.
Fins i tot quan Suharto va renunciar en 1998, els governs posteriors han rebutjat apel·lacions per revisar el rol de l'exèrcit en les matances massives de 1965.
La doctora Soe Tjen Marching, coordinadora britànica del Tribunal Popular Internacional 1965 i fundadora de l'entitat sense ànim de lucre Yayasan Bhinneka Nusantara, va escriure en Facebook un resum de les sessions del tribunal.
Va quedar profundament afectada per la història d'una supervivent en particular:
Ahir, en l'audiència del Tribunal Internacional del cas '65, una testimoni (Rahayu) va narrar com la van violar i van atacar sexualment.
Em van assignar per prendre notes, però vaig acabar necessitant distanciar-me i al final vaig demanar que em reemplacessin.
No solament perquè em dol el túnel carpià, sinó perquè no podia contenir les meves emocions, escoltant els casos de violació comesos pels soldats de Soeharto.
També va haver-hi informes segons els quals clients d'un proveïdor de servei d'Internet de propietat estatal a Indonèsia no van poder accedir al lloc web del Tribunal Popular Internacional mentre es duien a terme les audiències.
Els cibernautes indonesis de Twitter van usar l'etiqueta #IPT1965 per publicar novetats sobre les sessions del tribunal a l'Haia i per publicar les seves reflexions sobre aquest tema.
Reso per totes les víctimes de 1965, per totes i cadascuna.
Sabien que CGMI, organització associada al PKI, no era una branca de PKI?
Línia de temps: Tribunal Popular Internacional 1965 a l'Haia .
Involucrat en les audiències de 1965, Todung Mulya Lubis, advocat del Tribunal Popular Internacional 1965 està llest per ser qualificat de traïdor.
En Bali, després del 30 de setembre de 1965 va ser horrorós.
Sobretot en 1966.
Les persones que s'estan disputant una herència poden derrotar un enemic anomenant-lo “PKI”.
Gareth Evans: la massacre indonèsia de 1965 és el genocidi del que menys es parla a l'últim segle.
Censura contínua
A Indonèsia, descriure la violència de 1965 com a genocidi pot atreure atenció no desitjada del govern.
A l'octubre de 2015, la policia va revocar un permís del Festival d'Escriptors Ubud, que planejava abordar la veritat sobre les matances de 1965.
Llegeixin l'enquesta del New York Times sobre les recents mesures repressives contra la llibertat d'expressió entorn del genocidi indonesi de 1965!
També a l'octubre, l'editor de Lentera, revista d'estudiants universitaris, va ser citat per la policia per publicar un article sobre la història del PKI en Salatiga, petit poble en Java Central.
La policia també va ordenar a l'editor que recuperés els exemplars ja distribuïts de la revista.
El govern no es disculpa per les matances de 1965
El president indonesi Joko Widodo va incloure la reconciliació per a les víctimes de les violacions de drets humans en la seva agenda de nou punts (Nawa Cita), però sembla haver-se retractat d'aquest compromís.
Luhut Panjaitan, ministre coordinador per a assumptes polítics, legals i de seguretat, va dir que el govern se centrarà en la reconciliació, però no es disculparà per la purga comunista.
Reaccionant al Tribunal Internacional Popular, el vicepresident Jusuf Kalla va sostenir que no té cap significat polític:
JK: No hi ha necessitat que el govern es disculpi pels esdeveniments de 1965
La doctora Ken Setiawan, becària a la Universitat de Melbourne i filla d'una de les persones detingudes en 1965, va preguntar en un article d'opinió del lloc web de la seva universitat si era possible la reconciliació sense una disculpa:
No obstant això, una disculpa requereix mirar cap a enrere, per reconèixer el passat i admetre la veritat.
Est és un procés molt important, sobretot si considerem les experiències profundament doloroses de víctimes i supervivents.
Però reconèixer el passat i el rol jugat per l'Estat en serioses violacions de drets humans desafia narratives dominants històriques i polítiques, i això assegura la resistència.
Està per veure's com afrontarà el govern de Jokowi aquests desafiaments i com donarà significat a la seva promesa d'establir justícia.
La indiferència britànica front a l'esclavatge no sorprèn els jamaicans
Escultura al Parc de l'Emancipació, Kingston, Jamaica.
Imatge de Kent MacElwee, amb llicència CC BY-NC-ND 2.0.
La idea de les reparacions per tràfic de blanques no ve de nou, però durant els últims vuit anys ha anat agafant força, especialment a la regió del Carib.
Guyana va ser el primer territori del CARICOM (sigles angleses de Comunitat del Carib) en donar veu a aquesta qüestió, va acudir als països europeus que estaven involucrats amb el comerç atlàntic d'esclaus per tal que paguessin indemnitzacions.
Quatre anys més tard, a les Nacions Unides, Antigua i Barbuda va pronunciar una al·legació vehement:
Per poder ajudar a contrarestar el dany persistent infligit a les generacions dels pobles de descendència africana per culpa de tants anys de tràfic d'esclaus i de colonialisme, demanem a tots aquells països que hi van estar involucrats que acompanyin les seves disculpes amb nous compromisos pel desenvolupament econòmic de les nacions que hagin patit aquesta tragèdia humana.
L'any següent, Jamaica i Barbados van establir comissions de reparació responsables de dirigir el lobby tant per les disculpes pels horrors i l'atrocitat de l'esclavitud, com per la justícia econòmica pels descendents dels esclaus.
Ara, amb la visita del primer ministre britànic David Cameron al país, Jamaica està una vegada més en la primera línea de debat sobre les reparacions.
Gran Bretanya no hi està disposada, defensa que l'esclavatge és una cosa que «va passar fa segles».
Tot i així, invertirà 25 milions de lliures per construir una nova presó a l'illa, aparentment per allotjar a tots els immigrants jamaicans que arribin a Gran Bretanya incomplint les lleis.
Cameron va explicar:
És absolutament correcte que delinqüents estrangers que incompleixin les nostres lleis siguin degudament castigats, i això no hauria d'anar a càrrec dels contribuents britànics.
Per això aquest acord és tan important.
Significarà que els criminals jamaicans seran enviats a casa per complir condemna, així estalviarem milions de lliures als contribuents britànics però seguirem assegurant que la justícia es compleixi.
«Tan sols demanem que s'acceptin responsabilitats»
La blogosfera de la regió no va quedar impressionada, la revelació va encendre els ànims.
Annie Paul, que viu a Jamaica, en una actualització del seu estat de Facebook:
El Parlament jamaicà hauria de romandre en silenci mentre David Cameron entra...sense aplaudiments, sense ovacions. ‪#Reparations‬
Més al sud de l'arxipèlag, la usuària de Trinitat de Facebook, Rhoda Bharath, va comentar:
Els britànics van pagar indemnitzacions als propietaris de plantacions després d'haver construït un imperi a costa dels africans...
Ara Cameron diu a Jamaica que ha de superar l'esclavatge... sense pagar indemnitzacions... Això sí, està disposat a construir una presó per a Jamaica.
És el teu torn Sistah P (Portia Simpson-Miller, primera ministra de Jamaica).
‪#‎AssBackwards‬
Primera ministra de Jamaica, Portia Simpson-Miller, a la cerimònia on es va donar a conèixer el disseny guanyador del monument a l'esclavatge a les Nacions Unides.
Foto de l'Equip de Mitjans de Comunicació Socials de la ONU, aconseguida a través del Centre d'Informació de les Nacions Unides, amb llicència CC BY-NC-ND 2.0.
Per descomptat, no és la primera vegada que un primer ministre britànic evita el debat de les reparacions. Tony Blair va esquivar hàbilment el tema el 2006. La història de la família de Cameron fa que el tema sigui més complicat, ja que es va descobrir que un familiar llunyà havia participat en el tràfic d'esclaus.
Un usuari de Twitter va abordar el tema dient:
Tampoc podem oblidar que als propietaris britànics que posseïen esclaus se'ls va compensar per «pèrdua de béns» després de l'abolició.
El concepte de les reparacions no té precedents. Hilary Beckles, actual vicerrector de la Universitat de les Índies Occidentals i president de la Comissió de Reparacions del CARICOM, el 2013, «va instar als països del Carib que emulessin l'actuació dels jueus perseguits durant la Segona Guerra Mundial que des de llavors van organitzar el Fons de Reparació Jueva».
Aquest usuari de Twitter va manifestar la seva inquietud:
Reparacions.
Un principi jurídic que està ben establert en el dret internacional.
La resta és tan sols política. (Text de la imatge: «Condicions: Els alemanys han de pagar pels danys a civils per terra, mar o aire».)
Beckles, en tractar el paper del Regne Unit pel que fa al comerç d'esclaus i les responsabilitats del seus descendents, va dir:
Vaja, Gran Bretanya no pagarà reparacions a Jamaica però en canvi construirà una gran presó.
Uau!
Molts van creure en la importància de seguir fent pressió sense importar la postura de Cameron i diversos usuaris de Twitter es van mostrar satisfets amb el fet que Jamaica hagués tingut la iniciativa de posar sobre la taula un tema de conversa tan difícil; tant a nivell social, com econòmic i polític.
Altres usuaris de Twitter estaven ocupats fent matemàtiques:
La Comissió Nacional de Rescabalament (NCR) diu que al Carib se li deuen 7,5 bilions de lliures per l'esclavatge.
L'equivalent modern de 20 milions de lliures són 16 o 17 mil milions de lliures.
La causa de Jamaica va anar guanyant adeptes a la Gran Bretanya i molts internautes van compartir enllaços sobre pel·lícules que tracten el tema de les reparacions.
«Si creus que és per diners, vas errat»
Els detractors argumenten que per tal que les reparacions siguin factibles cal demostrar que els descendents dels esclaus encara en pateixen els efectes (econòmics i psicològics) de l'esclavitud.
El bloguer literari de la diàspora jamaicana, Geoffrey Philp, va contestar aquests comentaris amb un poema dedicat al senyor Hilary Beckles, titulat Busha Day Done:
El temps m'ensenya que estava equivocat,
però sé que així com també la justícia, és més llarg que una corda.
Així doncs, Busha, no em doblegaré: no perdré l'esperança.
I deixa'm que t'ho digui clarament: si creus que és qüestió de diners,
t'equivoques un altre cop.
És per justícia; el teu crim contra la meva humanitat.
Aquest altre usuari de Twitter va presentar un resum que il·lustra molt bé els arguments de les reparacions. Especialment indicat pels que prefereixin menys floritures lingüístiques:
Una guia pràctica i fàcil d'entendre pels que no entenguin el debat de reparacions a Jamaica.
RT (Text de la imatge: 1. «És pel teu propi bé...», «No és veritat!» / 2.
«Molt bé, em dones un cop de mà?», «De cap manera, això seria racisme invers.
Tot i així algunes veus aïllades es feien sentir, com la de Michelle Bradshaw a The Jamaican Blogs que recolzava la proposta de Cameron de construir una presó; sens dubte una postura impopular:
Se suposa que les PERSONES INDEPENDENTS troben el seu propi camí.
No podem, per una banda maleir a Backra Massah («Backra» és el terme amb què s'anomenen els terratinents blancs i «Massa» és una variant de 'Master' en anglès, «amo» en català), i per l'altra buscar la misèria.
No insultin al senyor Cameron, maleeixin la política tribal que ha portat a Jamaica al seu estat actual, des que es va obtenir la independència fins ara.
Al llarg de 50 anys hem estat una nació independent, i l'única cosa que Gran Bretanya ens pot oferir és una presó MÉS GRAN; això és per vosaltres la independència política de Jamaica.
Tot i així, els jamaicans es van prendre tot aquest assumpte amb ironia.
S'han fet crides generalitzades al govern de Jamaica per tal que es rebutgi l'oferta de Cameron.
Lego posa les coses difícils a l'artista xinès Ai Weiwei, i els fans s'hi rebel·len
Foto d'encapçalament del Twitter d'Ai Weiwei de la Royal Academy Exhibition 2015.
Foto de Kevin Rennie.
L'artista xinès i dissident Ai Weiwei s'ha convertit en el focus d'atenció d'una altra controvèrsia: Lego, l'empresa gegant de joguines, ha rebutjat omplir un formulari de la galeria National Gallery of Victoria per a una exposició de l'artista a Melbourne, Austràlia.
Weiwei va detallar els tractes tinguts amb Lego en el seu compte d'Instagram.
Va remarcar que un mes després que l'empresa rebutgés la seva sol·licitud sobre una comanda de gran volum, el grup independent i propietari del parc d'atraccions Legoland va firmar un acord per obrir el parc d'atraccions a Xangai.
Beckett Mufson reprèn la història a partir del blog sobre art i tecnologia The Creators Project (El projecte dels creadors):
La reacció del públic quant a l'artista va ser aclaparadora i comprensiva, i molts fans van oferir a Weiwei les seves col·leccions de Lego (bastant grans) perquè les usés.
Ahir, Weiwei va anunciar que acceptava les ofertes i que aviat anunciaria centres de recollida, i que les peces es farien servir en una obra d'art dissenyada «per defensar la llibertat d'expressió i "l'art polític"».
Sarah Joseph, directora del Castan Centre for Human Rights Law (Centre Castan a favor de la llei pels drets humans) a Melbourne, va ajudar a divulgar les notícies a Twitter:
Quin moviment més covard de Lego el fet de rebutjar la comanda d'#AiWeiWei.
Com pretén jutjar com la gent usa el seu producte?
És molt decebedor.
A pesar de les acusacions de censura, fins i tot els mitjans de comunicació oficials xinesos han opinat sobre el succés.
El diari estatal xinès Global Times va defensar en un article d'opinió que la decisió de Lego va ser purament capitalisme occidental en acció (traducció catalana de l'anglesa, la qual es va fer des de What's On Weibo, una pàgina que informa sobre conversacions que passen a la plataforma xinesa famosa Weibo):
Això és un conflicte interessant.
Ai Weiwei va fer servir peces de Lego per a la seva obra política i els seus seguidors occidentals el van animar.
Això no obstant, l'empresa Lego, d'acord amb el principi general de les empreses multinacionals occidentals, va rebutjar tenir una relació amb l'obra política d'Ai.
L'empresa vol que el seu negoci sigui comercial i evitar qualsevol participació en disputes polítiques.
What's On Weibo va comunicar que les respostes als mitjans de comunicació xinesos van oscil·lar entre sorpresa quant al debat públic d'un dissident, fort enuig quant als estàndards dobles percebuts a occident sobre els drets humans, i el fet de donar suport a Lego.
Weiwei va utilitzar el seu estil gràfic habitual per mostrar a Instagram la situació en què es troba:
Lego no figurarà a la meva llista de la compra de Nadal @LEGO_Group.
És molt decebedor que Lego no doni suport a Ai Wei Wei @aiww.
Els covards de Lego els hi està bé Legoland a Xangai, però rebutgen vendre a l'artista polític Ai Wei Wei una comanda de gran volum. https://t.co/FJGuwhQzmv
Lego es presenta defensant les seves accions:
En un correu electrònic al diari britànic The Guardian, el portaveu de Lego, Roar Rude Trangæk, va dir: «Per descomptat, qualsevol persona pot comprar o tenir accés a peces de Lego d'una altra manera per crear el seu projecte Lego si així ho desitja. Ara bé, com a empresa, no volem involucrar-nos en activitats com compres de gran volum».
El correu també negava insinuacions d'Ai sobre el fet que la decisió de Lego va ser pintada per un desig de protegir el seu negoci a la Xina, i manifestava que, fa una dècada, els parcs de Legoland es van vendre a l'empresa Merlin Entertainment amb seu al Regne Unit.
Fins ara, Lego no ha publicat comentaris ni a la seva pàgina web ni al compte de Twitter.
Mentrestant, Weiwei obté les peces de Lego gràcies el proveïment participatiu (o crowdsourcing):
T'està bé, Lego.
Ai Weiwei està inundat de donacions de Lego després que l'empresa de joguines rebutgés enviar-li peces per raons polítiques https://t.co/mNNNMEhJ5O
Weiwei va anunciar que la National Gallery of Victoria ha decidit convertir-se en el primer centre de recol·lecció de donacions de peces de Lego a Austràlia, i més centres s'instal·laran en algunes ciutats grans arreu del món:
La National Gallery of Victoria ha decidit convertir-se en el primer centre de recol·lecció de donacions de peces de Lego a Austràlia.
Les entregues s'acceptaran en un vehicle BMW situat al jardí d'escultures de la galeria.
Les donacions també es poden enviar al museu per correu, a l'apartat de correus 180 St Kilda Road, Melbourne VIC 3004.
Molts xinesos no es poden permetre un segon fill malgrat que ja és legal
Cartell dels anys vuitanta sobre la política del fill únic.
Molts xinesos no estan tan emocionats com es podria pensar sobre el que va declarar el Partit Comunista el 29 d'octubre: quedarà abolida la llei del fill únic i les parelles casades, si volen, podran tenir un segon fill.
Un gran nombre d'aquestes parelles han utilitzat les xarxes socials xineses per mostrar la seva frustració a les "bones notícies", ja que la política del segon fill representa una gran càrrega.
El salari mitjà mensual d'un graduat a les grans ciutats com Pequín és de tan sols uns 3.000 iuans (aproximadament 500 dòlars estatunidencs), mentre que el preu mitjà dels béns immobles és de 30.000 iuans (5.000 dòlars estatunidencs) per metre quadrat.
I criar una criatura també implica preparats de llet estrangers que són cars, quotes de guardaria també cares, i que les mares joves tinguin més risc de perdre la feina. Tots aquests problemes són molt realistes.
Les noves lleis calmaran encara més la política de planificació familiar a la Xina, el país més poblat del món i on va entrar en vigor la política del fill únic a finals dels anys setanta per controlar la natalitat en una població que es disparava en nombre d'habitants. Aquesta política limitava la majoria de parelles urbanes a tenir un fill i la majoria de parelles rurals, dos fills si la primera era una nena.
Segons un comunicat emès després d'una sessió important del partit la setmana passada, el canvi en la política de planificació familiar està pensat per compensar la proporció desequilibrada de la població quant al sexe, i abordar el repte d'una població que envelleix.
Menys nens a un preu elevat
Segons l'Oficina Nacional d'Estadística, la Xina va tenir una població de 1.368 milions d'habitants a finals del 2014, mentre que l'Índia, el segon país amb la població més elevada del món, va tenir una població d'uns 1.250 milions d'habitants.
Segons el govern, des de l'entrada en vigor de la política del fill únic, es calcula que la població ha disminuït en uns 400 milions de xinesos.
Això no obstant, també s'ha culpat a aquesta política d'haver generat diversos problemes socials, especialment una proporció desequilibrada de sexes, una població que envelleix i moltes famílies a les quals se'ls ha mort l'únic fill que tenien.
Segons les dades oficials del 2014, el nombre d'homes comparat amb el de dones que van néixer els anys vuitanta i solters és 136:100, la més desproporcionada globalment.
El 2014, la Xina va tenir una població de més de 212 milions de persones majors de 60 anys, les quals van representar el 15,5% de la població.
A la Xina, des del 1990 s'han acumulat famílies a les quals se'ls ha mort l'únic fill que tenien (a causa de catàstrofes naturals, accidents, malalties, etc.), segons l'Acadèmia xinesa de ciències socials.
Tot i que ha disminuït la població activa, aquesta encara es va mantenir a un nivell elevat el 2014: 916 milions de persones, i va excedir el nombre total de la població europea, que va sumar 730 milions de persones.
A començaments del 2014, la Xina va suavitzar la política de planificació familiar per permetre els pares tenir un segon fill si un d'ells era fill únic.
Segons la Comissió nacional de salut i planificació familiar xinesa, a finals de maig, només 1,45 milions d'11 milions de parelles elegibles van sol·licitar tenir un segon fill.
«Donar a llum a un altre esclau de la hipoteca»
Segons una enquesta en línia de la pàgina de notícies xinesa Sina.com, el 60% dels que van respondre van dir que no volien tenir un segon fill després que es fes pública la nova política.
Més del 72% de persones van mencionar que la pressió econòmica era l'obstacle principal a l'hora de tenir un segon fill.
Altres temors que van circular van ser que el fet de tenir un altre fill posés pressió a les mares a passar més temps a casa i menys a la feina, potser reduint la inclinació de l'empresari a contractar dones.
Wang Pei'an, subdirector de la Comissió nacional de salut i planificació familiar, va dir que la població xinesa s'espera que, amb la supressió de la política del fill únic, arribi a 1.450 milions el 2030.
També va dir que uns 90 milions de parelles estaran qualificades per tenir un segon fill un cop entri en vigor la política, i va afegir que un 60% de les dones qualificades tenien com a mínim 35 anys.
En la secció dels comentaris de Headline News en el servei de microblog Weibo, els comentaris següents sobre la política dels dos fills van rebre la majoria de «M'agrada»:
La política de planificació familiar no és la causa que fa que les famílies no tinguin fills.
Els rics poden viatjar a l'estranger, a Hong Kong, per donar a llum.
La clau del contracor és no poder-ne mantenir més.
Qui criaria un nen si n'hagués tingut un altre?
Puc fiar-me del govern?
Al cap i a la fi haig de criar el fill jo sola.
Em sap greu, però no donaria a llum a un segon fill perquè no en puc mantenir un altre.
És difícil criar un fill i tenir-ne un altre em podria costar la vida.
Francament, el govern només vol que tinguem un altre esclau de la hipoteca, oi?
És millor que emigris de la Xina.
És tan car viure aquí que no et pots ni permetre morir.
Vivim com bestiar.
Els residents ni es poden permetre tenir un segon fill a causa de la gran càrrega que suposa viure, mentre que a les zones rurals pobres els camperols acostumen a tenir més fills per disposar de més mà d'obra.
Després els camperols emigraran a les ciutats i faran que augmentin els preus de les cases.
Per què permetre que la gent tingui un altre fill si moltes persones ni tan sols es poden permetre criar-ne un? us esteu tornant tan ansiosos que ja no teniu prou esclaus que us serveixin?
Potser no ho saps, però si parles castellà, també parles un poc d'àrab
La fortalesa de l'Alhambra de Granada la van construir els moros, que parlaven l'àrab, al segle XIII, quan governaven algunes parts de la península Ibèrica.
Foto de Jeanne Menj.
CC BY-ND 2.0
Aquest article i reportatge de ràdio de Joy Diaz per a The World va aparèixer per primera vegada a PRI.org el 15 d'octubre del 2015, i es publica aquí com a part d'un acord d'intercanvi de continguts.
Rihab Massif, originari del Líban, era el mestre de preescolar de la meva filla en Austin, Texas.
De xicoteta, la meva filla Camila parlava la majoria del temps en castellà.
I Massif recorda un dia en què Camila se sentia frustrada perquè no era capaç de recordar una paraula en anglès.
«Em parlava de la seva camis», relata Massif.
Massif va comprendre perfectament que es referia a la paraula 'camisa', perquè camis vol dir la mateixa cosa en àrab.
«I jo em vaig quedar com... "Ah!
Hi ha paraules en castellà relacionades amb l'àrab"», conta Diaz.
Per comprovar quantes n'hi havia, Massif i jo vam fer un exercici.
Jo havia de dir una paraula en castellà, i ell havia de dir-la en àrab.
«Aceite?»
«Es diu ceit», va respondre Massif.
«Guitarra?»
«Es diu guitar.»
Ara que ho sé, em sembla escoltar paraules àrabs per tot arreu.
Per posar un exemple, en una de les meves cançons preferides, del guanyador del Grammy llatí Juan Luis Guerra.
Ojalá que llueva café està plena de paraules com café i ojalá, ambdues d'origen àrab.
O, agafem la famosa frase de la cantant de salsa Celia Cruz: ¡Azúcar!, que també prové de l'àrab.
El lingüista Víctor Solis Parejo, de la Universitat de Barcelona, explica que part del lèxic que els espanyols empren prové d'una herència de la influència morisca.
«Moros» és el nom que s'emprava per a referir-se al grup de parla àrab del nord d'Àfrica que va envair tot allò que més tard, al segle XVIII, es convertiria en Espanya.
La seva influència va romandre uns 700 anys i encara és visible avui en dia.
«Sobretot si es viatja sud d'Espanya.
Per exemple, a Mèrida, la ciutat on vaig nàixer, tenim l'Alcassaba Àrab, una fortificació àrab», conta Parejo.
«Per tant, aquesta presència islàmica i àrab és visible, no sols a les ciutats d'avui en dia, sinó també en la llengua».
I, per descomptat, aquesta influència va viatjar a Amèrica junt amb els espanyols.
Es creu que al voltant de 4.000 paraules en castellà provenen directament de l'àrab.
Per això María Gutiérrez, cooperant mexicana d'una organització no lucrativa de Jordània, diu que sempre duu amb ella una llibreta allà on va.
«Sí!
Tracte de seguir la pista de totes aquestes paraules.
És com: "una més".
Almenys una vegada al dia descobreixo una paraula, i penso: "oh, és exactament com en castellà!", o: "se sembla molt al castellà"», relata.
Com més aviat domini Gutiérrez el llenguatge, més aviat podrà posar-ho en pràctica en el seu treball humanitari, i, ara mateix, parlar castellà n'és un avantatge.
Però, per què hauria d'importar-los aquesta fusió del castellà i l'àrab als nord-americans?
Doncs, perquè les dues llengües més parlades als Estats Units són l'anglès i el castellà.
Així que algunes persones, com Parejo, es pregunten què passarà amb aquestes llengües amb el pas del temps.
«Les llengües estan ben vives», afirma.
Les llengües adapten i agafen paraules d'altres llengües, sobretot de les que estan més a prop.
«Encara recordo quan vaig venir per primera vegada a Texas», diu Parejo.
«Vaig vindre a aquest restaurant amb la meva dona i el cambrer ens va preguntar: "Do you want to have dinner inside or do you want to go to the patio?'"
("Volen sopar a l'interior o al patio?").
I mai havia sentit emprar aquesta paraula en anglès».
Si aquesta influència és visible fins al punt de sovint fer broma sobre l'existència de l'Spanglish, imaginem com parlaran els nord-americans en, per exemple, 100 o 200 anys, quan desenes de milions de castellanoparlants consideren els EUA com sa casa.
Qui és la dona que besa el president de la Xina a «South Park» ?
Captura de pantalla de la 19a temporada, 6è capítol de South Park.
El president xinès Xi Jinping va aparèixer a la comèdia americana d'animació i orientada a un públic adult South Park a finals del mes d'octubre.
El capítol, fidel a la forma políticament incorrecta del programa, va ridiculitzar de manera efectiva la cultura del còmic japonesa yaoi o «amor de nois», així com també les relacions diplomàtiques entre la Xina, el Japó i Corea del Sud.
El yaoi és un subgènere de còmic famós principalment entre les joves asiàtiques i representa relacions homosexuals idealitzades entre personatges masculins.
En el capítol de la setmana passada, van aparèixer estudiants asiàtics que van portar la cultura yaoi a South Park amb la distribució de fotografies de somni de Tweek i Craig, dos alumnes masculins a l'escola.
Al poble, tothom comença a creure que tots dos són homosexuals, tot i que no ho són.
En un moment donat, el pare del company de classe d'Stan, sense saber què és el yaoi, truca al president xinès Xi Jinping per demanar-li com els asiàtics decideixen qui és homosexual i qui no ho és.
Xi respon: «Això ve del Japó» i «Són gossos que rebutgen disculpar-se a la República de la Xina».
A més, al final del capítol, el president xinès fa un petó, al despatx, a la seva secretaria que parla coreà.
Les escenes han provocat que l'audiència xinesa de South Park faci uns ulls com taronges.
Les còpies pirates del capítol original van desaparèixer ràpidament d'Internet a nivell nacional, i ara una versió censurada es pot trobar en línia sense el comentari dels "gossos" i l'escena del petó.
Els fans xinesos de South Park estaven preocupats que l'atenció als elements políticament crítics del capítol alertessin les autoritats responsables de la propaganda del país i que prohibissin la circulació en línia de la sèrie d'animació.
Aquells que no són xinesos potser trobaran que el moment més provocatiu va ser el comentari dels "gossos":
Déu meu, el capítol homosexual d'anime South Park mostra com el president de la Xina anomena els japonesos gossos. pic.twitter.com/9hbhmmnJkT
Això no obstant, la major part de l'audiència xinesa no es va mostrar molesta pel fet i va considerar el comentari políticament correcte.
L'escena del petó va ser la que van creure que potser es va passar de la ratlla.
Qui és la dona que hi ha al despatx del president?
Xi Jinping està casat amb Peng Liyuan, però el personatge femení que parla coreà al despatx del president i que és la primera vegada que apareix en el programa, definitivament no era l'esposa de Xi.
El wiki de South Park va presentar la dona com la seva secretaria, la qual cosa insinuava una aventura extramatrimonial.
Un acte com aquest es consideraria corrupte en el context de la campanya anticorrupció del país, i els ciutadans d'Internet van témer que es prohibís el programa:
El petó amb la secretaria al final és com afegir llenya al foc.
Els fans xinesos de South Park van puntualitzar que la dona no només era una secretaria ordinària, sinó que, de fet, era Park Geun-hye, la presidenta de Corea del Sud, que ha supervisat vincles cada vegada més estrets amb la Xina.
Històricament, el Japó, la Xina i Corea del Sud no mantenen una bona relació: el Japó va envair Corea del Sud i la Xina durant la Segona Guerra Mundial.
Durant la Guerra de Corea (1950-1953), la Xina va unir-se a les tropes de Corea del Nord per lluitar contra Corea del Sud, que va rebre el suport dels Estats Units.
Durant les últimes dècades, els conflictes territorials entre els tres països són continus.
Això no obstant, d'alguna manera el Japó s'ha convertit en l'enemic comú de la Xina i Corea del Sud.
A Twitter, @SlowZhu va remarcar les notícies recents de la cimera entre la Xina, el Japó i Corea del Sud per mostrar que el personatge és realment Park:
És molt probable que aquesta sigui la dona a la qual el personatge Jinping va fer un petó a South Park.
«Això no es pot comparar amb un atac maliciós»
El fet de representar relacions diplomàtiques com aquestes encara podria posar el programa en problemes.
A la famosa plataforma social Weibo, els fans de South Park estaven preocupats pel destí de la sèrie a la Xina.
Alguns fans van defensar el programa explicant la diferència entre humor i maldat:
El problema és el final, quan el rei actual besa la concubina imperial Geun.
Principalment, aquest capítol serveix per burlar-se de la invasió de la cultura yaoi.
Xi només va aparèixer durant dotze segons com a sàtira de la guerra diplomàtica de paraules sobre la disculpa del Japó per la Segona Guerra Mundial.
L'escena del petó al final reflecteix les relacions ambigües de la Xina i Corea del Sud.
Els dibuixos són per al consum adult, el president Mao també va aparèixer en el passat.
Això no es pot comparar amb un atac maliciós.
Ja n'hi ha prou… El capítol no és un atac maliciós a l'imperi xinès.
Qui pensi això és massa delicat o no és fan de South Park.
No té ni idea de com funciona la sàtira a South Park.
Durant els Jocs Olímpics del 2008, es va abordar la qüestió candent de l'amenaça xinesa i Mao va aparèixer diverses vegades.
La prohibició s'hauria d'haver promulgat aleshores.
En vista d'una campanya a tot el país per protegir els joves xinesos de la «corrupció» de la civilització d'occident, molts fans de South Park es mostren pessimistes i s'esforcen a descarregar-se el que queda en línia de la sèrie d'animació:
Merda, penso que això serà el final... la TV Sohu (proveïdor de serveis d'Internet de la República Popular de la Xina) ja ha retirat tots els capítols posteriors a la 12a temporada... Haig de buscar altres fonts en línia per descarregar-me'ls...
Un periodista rus fa pública la filla de Vladimir Putin... sense voler?
El papi Vladimir.
Imatge editada per Kevin Rothrock.
Hi ha una dona a Moscou que es fa dir Katerina Tikhonova.
És la directora de la Fundació Innopraktika, que s'encarrega de desenvolupar un projecte immobiliari a la Universitat Estatal de Moscou que s'estima que val quasi 2 mil milions de dòlars.
El 22 d'octubre, l'agència de notícies Interfax publicava una entrevista en rus amb la senyora Tikhonova, on explicava detalladament la tasca que duu a terme Innopraktika amb la Universitat Estatal de Moscou i com el seu equip s'encarrega «d'establir interaccions sistemàtiques amb la comunitat empresarial» i «d'analitzar» les opinions de diversos grups sobre el projecte de desenvolupament que duen a terme conjuntament amb l'escola.
Malgrat això, a ningú li interessa en gran manera el projecte de Tikhonova de dos mil milions de dòlars.
El que tothom es pregunta és allò que Interfax no li va preguntar: és la filla del president de Rússia, Vladimir Putin?
L'especulació sobre el llinatge de Tkhonova va començar al gener, quan el periodista Oleg Kashin va publicar una història a la seva pàgina web afirmant-ho, basant-se en un llarg informe d'investigació de la RBC sobre el projecte de desenvolupament de Tikhonova a la Universitat Estatal de Moscou.
Després de les afirmacions de Kashin, coneguts anònims de la família Putin van confirmar presumptament a Reuters i Bloomberg que és sens dubte la filla de Putin.
Quan els periodistes van preguntar al portaveu de Putin, Dmitry Peskov, sobre els rumors, Peskov va contestar de manera ambigua: «No ho puc confirmar».
El 23 d'octubre, després de l'entrevista d'Interfax a Tikhonova, sembla que es confirma que és la filla del president, ja que Yuri Pogorely, el director de projectes en línia d'Interfax, mostra els seus vincles amb Putin.
Els comentaris de Pogorely van tenir lloc a Facebook, en una discussió amb Tatiana Lysova, una editora del diari Vedomosti, i Elizaveta Osetinskaya, la redactora en cap de RBC, que van criticar a Interfax per la entrevista amb Tikhonova.
Enmig del debat, sembla que Pogorely se'n va de la llengua:
Yuri Pogorely: Liza, la filla de Putin et concedeix entrevistes?
A nosaltres ens en va concedir una amb les condicions següents: que només parléssim de la Universitat Estatal de Moscou i que no hi hagués fotografies.
Hi vam estar d'acord.
Tatiana Lysova: I sembla que tot va ser per escrit .
Elizaveta Osetinskaya: Per què no vas esmentar al text «qui» et concedia l'entrevista?
Yuri Pogorely: Tanya, entenc que, tant tu com la Liza, li hauríeu dit que no, però nosaltres, com a agència, vam decidir que seria interessant pels nostres lectors.
Tatiana Lysova: Bé, una entrevista amb la filla de Putin hauria estat més interessant per a més lectors.
Yuri Pogorely: Em refereixo als lectors de l'agència.
Yuri Pogorely: No oblidis que la nostra pàgina web és només la punta de l'iceberg, mentre que les vostres pàgines són tot l'iceberg.
Tatiana Lysova: Però només es va publicar a la pàgina web?
O també es va enviar als subscriptors?
Yuri Pogorely: Aquesta era precisament pels nostres subscriptors.
Ells saben qui és la filla de Putin.
Molts mitjans de comunicació interpreten aquest últim comentari de Pogorely com una confirmació que Tikhonova és realment la filla de Putin.
Ilya Klishin, editora en cap de la pàgina web de televisió Dozhd, va desafiar Pogorely pel comentari, que l'editora d'Interfax va intentar retirar, declarant que s'havia expressat malament.
Yuri Pogorely: Deixa't de romanços, Ilya.
No confirmo (nego) i crec que és una estupidesa preguntar a l'editora d'Interfax qui és la filla de Putin.
Pregunta-ho a la font.
Ilya Klishin: «Yuri Pogorely: Liza, la filla de Putin et concedeix entrevistes?
A nosaltres, ens en va concedir una amb les condicions següents: que només parléssim de la Universitat Estatal de Moscou i que no hi haguessin fotografies.
Hi vam estar d'acord».
Tu vas explicar les condicions perquè la filla de Putin et concedís una entrevista.
Negues aquesta declaració?
Es va dir en un lloc públic, no en un missatge privat.
Yuri Pogorely: És clar que ho nego, i no ho comento a la televisió Dozh, parlo com a ciutadana .
Yuri Pogorely: Alguna cosa més, Ilya?
Ilya Klishin: Ja t'he entès.
Moltes gràcies.
Així doncs, Pogorely se'n va anar de la llengua dient que la relació entre Tikhonova i Vladimir Putin és un secret de domini públic al món de la societat informada, o només ho va dir de manera grandiloqüent, enfadat per la desaprovació general que la entrevista ha provocat?
Sigui quina sigui la veritat, sembla que Pogorely està segur que ningú acudiria a ell per conèixer-ne les respostes.
